<html lang="he" dir="rtl">
<head>
    <meta charset="UTF-8">
    <meta name="viewport" content="width=device-width, initial-scale=1.0">
    <title>Books and Lessons</title>
    <style>
        body {
            font-family: Arial, sans-serif;
            margin: 0;
            padding: 0;
        }
        .books-section {
            text-align: center;
            background-color: #f0f0f0;
            padding: 10px 0;
            position: sticky;
            top: 0;
            z-index: 1000;
            border-bottom: 1px solid #ccc;
        }
        .button {
            padding: 10px 20px;
            margin: 5px;
            font-size: 16px;
            background-color: #007bff;
            color: white;
            border: none;
            cursor: pointer;
            border-radius: 5px;
        }
        .button:hover {
            background-color: #0056b3;
        }
        .section {
            text-align: center;
            margin-top: 20px;
        }
        .long-text {
            margin-top: 20px;
            padding: 20px;
            background-color: #f9f9f9;
            border: 1px solid #ddd;
            border-radius: 5px;
            display: none;
            max-width: 800px;
            margin-left: auto;
            margin-right: auto;
        }
    </style>
</head>
<body>
    <div class="books-section">
        <button class="button" onclick="showParashaButtons(1)">בראשית</button>
        <button class="button" onclick="showParashaButtons(2)">שמות</button>
        <button class="button" onclick="showParashaButtons(3)">ויקרא</button>
        <button class="button" onclick="showParashaButtons(4)">במדבר</button>
        <button class="button" onclick="showParashaButtons(5)">דברים</button>
        <button class="button"><a href="index.html">Home</a></button>
    </div>

    <div id="parasha-buttons" class="section"></div>
    <div id="lesson-buttons" class="section"></div>

    <!-- Long texts for each lesson -->
    <div id="long-texts">
        <!-- Book 1 (12 parashot, 8 lessons per parasha) -->
        <!-----book 1 parasha 1 lesson 8 ---->
        <div data-book="1" data-parasha="1" data-lesson="1" class="long-text">
             <h1>באופן שהאדם מעמיד את עצמו בשבת בראשית, כך תתנהל השנה כולה (מפתגמי נשיאי חב"ד)</h1>
            <p>על שבת בראשית יש פתגם מפורסם של אדמו"רי חב"ד, שהשבת הזאת משפיעה על כל השנה: "באופן שהאדם מעמיד את עצמו בשבת זו, כך תתנהל השנה כולה".

המרכזיות הזאת של שבת בראשית דורשת ביאור. לכאורה, חג השבועות, שבו ניתנה התורה, הוא תאריך מרכזי יותר. ובכלל, יש פרשיות נוספות, שבהן מופיעים ציוויים יסודיים ומרכזיים בחיי יהודי. מה המיוחד בשבת בראשית?

אלא המיוחד בפרשה זו הוא, שבה מתוארת בריאת העולם. ידיעת עובדה זו וההתבוננות במשמעותה, הן אבן-היסוד של עבודת-ה' בכל השנה. ככל שיהודי חדור יותר במשמעותה של שבת בראשית, כך ייקל עליו לעבוד את בוראו במשך כל ימות השנה.</p>
            <p style="font-size:25px; font-weight:bold; text-align:center">מאמר תמידי</p>
            <p>סיפור הבריאה נפתח ב"בראשית ברא אלוקים את השמים ואת הארץ". הרמב"ן מפרש, שהמילה 'בריאה' מורה על התהוות יש מאין. כלומר, לפני הבריאה לא הייתה שום מציאות, היה אין ואפס, ומן האין הזה ברא הקב"ה את העולם.

זהו חידוש עצום, שאינו דומה לכל פעולת יצירה המוכרת לנו: יצירת מציאות של עולם - מאי-מציאות - מן האין והאפס המוחלט. לכן, כדי שהעולם הנברא אכן יישאר במציאותו ולא יחזור להיות אין ואפס, כפי שהיה בתחילה, צריך הקב"ה להוסיף לברוא אותו מחדש בכל רגע ורגע, בדיוק כפי שבראו בפעם הראשונה.</p>
            <p style="font-size:25px; font-weight:bold; text-align:center">אין מציאות</p>
            <p>בדרך זו מבאר רבנו הזקן בספר התניא את הפסוק: "לעולם ה' דברך ניצב בשמים" - שהמאמר האלוקי "יהי רקיע", שבאמצעותו נתהווה הרקיע, מאמר זה ניצב לעולם בתוך השמים כדי לקיימם. כי אם יפסיק הקב"ה את המאמר האלוקי, יחזרו השמים בו-ברגע לאין ואפס כבתחילה.

משמעות הדבר היא, שמציאותו האמיתית של העולם היא המאמר האלוקי. לעולם עצמו אין שום קיום עצמאי. הוא עצמו, במהותו האמיתית, אינו אלא אין ואפס. כל קיומו של העולם אינו אלא המאמר האלוקי, אשר בורא ומקיים אותו בכל רגע ורגע. הרי שהמאמר האלוקי הוא אמיתת המציאות של הבריאה כולה.</p>
            <p style="font-size:25px; font-weight:bold; text-align:center">העולם אינו מפריע</p>
            <p>עתה נוכל להבין את מרכזיותה של שבת בראשית. פרשה זו מעניקה לאדם את ההתייחסות הנכונה לעולם. כשהוא יוצא לחיים, הוא נתקל בקשיים ובהפרעות. הוא צריך לשלב את עקרונות התורה בתוך מציאות החיים, בתוך פעולותיו ועסקיו, ולפעמים נדמה שיש סתירה ביניהם.

אומרת לו התורה: "בראשית ברא אלוקים" - מציאות העולם אינה אלא עשרת המאמרות שבתורה, ובאותה תורה נאמר "אנכי ה' אלוקיך" וכתובות בה תרי"ג המצוות. לא תיתכן אפוא סתירה בין השניים; לא ייתכן שהעולם יפריע לקיום המצוות!

יהודי שיוצא אל החיים של כל ימות השנה כשהוא חדור בהכרה זו, לא יראה בענייני העולם הפרעה לתורה. אדרבה, גם בשעה שהוא עוסק בעסקיו, ישנן דברי תורה ויעסוק במעשים טובים, וכך תתנהל השנה כולה מתוך הצלחה בגשמיות וברוחניות
        </div>
        <div data-book="1" data-parasha="1" data-lesson="2" class="long-text">
            <h1>לפרוע את החוב</h1>
            <p style="font-size:25px; font-weight:bold; text-align:center">בעשרה מאמרות נברא העולם (אבות פרק ה, משנה א)</p>
            <p>פרשת בראשית מספרת על בריאת העולם. מלאכת הבריאה נעשתה על-ידי אמירות של הקב"ה, ויש עשרה מאמרות כאלה. המשנה שואלת על כך, לשם מה היה צורך בעשרה מאמרות ולא היה די במאמר אחד? והיא משיבה: "אלא להיפרע מן הרשעים שמאבדין את העולם שנברא בעשרה מאמרות, וליתן שכר טוב לצדיקים שמקיימין את העולם שנברא בעשרה מאמרות".

הסבר זה מעורר תמיהה. הלוא הקב"ה הוא תכלית הטוב, ואיך ייתכן שבריאת העולם בעשרה מאמרות נועדה בראש ובראשונה "להיפרע מן הרשעים"?! וקשה עוד יותר, שהמשנה מקדימה מטרה זו לפני "ליתן שכר טוב לצדיקים"!</p>
            <p style="font-size:25px; font-weight:bold; text-align:center">עשרת הכוחות</p>
            <p>העניין יובן כשנרד לעומק המשמעות של 'מאמר אחד' ו'עשרה מאמרות'. המספר עשר מייצג את הדרך שבה בחר הקב"ה לברוא את העולם, והוא משתלשל מעשר הספירות האלוקיות, שהן עשרה כוחות אלוקיים שדרכם הקב"ה מנהיג את העולם.

על כך שואלת המשנה: "והלוא במאמר אחד יכול להיבראות?". הלוא הקב"ה עצמו בלתי-מוגבל בשום הגבלה, ומצידו אין שום הכרח שבריאת העולם והנהגתו תיעשה דווקא על-ידי עשרה כוחות, ואפשר היה שהכול יבוא ממנו עצמו, בבחינת 'מאמר אחד'.</p>
            <p style="font-size:25px; font-weight:bold; text-align:center">טבעי ועל-טבעי</p>
            <p>התשובה על כך היא, שאכן יש כאן שני רבדים. מצד אחד הקב"ה רוצה שהעולם יתנהל בדרך מסודרת, על-ידי עשר הספירות העליונות, דבר שמתבטא בעולמנו בחוקי הטבע ובסדרי העולם הרגילים. ועם זאת עומדת תמיד האפשרות להתעלות מעל גדרי הטבע והבריאה ולהגיע ל'מאמר אחד' שמעל ה'עשרה מאמרות'.

אחד הביטויים לכך הוא ההבדל שבין צדיקים לבעלי-תשובה. צדיקים מייצגים את הסדר הרגיל של העולם ואת הדרך הישרה שבה צריך האדם להתנהג על-פי רצון ה'. לעומתם, בעלי-תשובה מייצגים את היכולת שהקב"ה נותן לאדם להתעלות מעל הסדרים הרגילים ולהגיע לדרגת התשובה, שמתקנת את כל החטאים.</p>
            <p style="font-size:25px; font-weight:bold; text-align:center">מעלת התשובה</p>
            <p>זו משמעותה הפנימית של תשובת המשנה: הקב"ה ברא את העולם בעשרה מאמרות, כדי שתינתן אפשרות "להיפרע" מן הרשעים. "להיפרע" אין פירושו רק להעניק, אלא מלשון פירעון חוב. כלומר, הכוונה היא לגרום להם לשלם את חובם. מי שעברו על הסדרים הרגילים של הבריאה ואיבדו את העולם שנברא בעשרה מאמרות, יכולים לפרוע את חובם כאשר הם מתעלים ומגיעים ל'מאמר אחד' על-ידי התשובה.

לכן מקדימה המשנה את הרשעים לצדיקים, משום שהרשעים, על-ידי התשובה, מגיעים לדרגה עליונה יותר מהצדיקים, עד שבמקום שבעלי-תשובה עומדים אין צדיקים גמורים יכולים לעמוד. בעלי-התשובה מתעלים מעל סדרי העולם ומעל ה'עשרה מאמרות', ומביאים לידי כך שאפילו 'זדונות' נעשים להם 'כזכויות'.</p>

        </div>
        <div data-book="1" data-parasha="1" data-lesson="3" class="long-text">
            <h1>בראשית ברא אלוקים את השמים ואת הארץ (בראשית א,א)</h1>
            <p>התורה, אותה אנו מתחילים לקרוא השבוע מחדש, היא בראש ובראשונה ספר הוראות וציוויים לעם-ישראל. לאור זאת הייתה צריכה להיפתח במצווה הראשונה שנצטוו בה ישראל, כעם-סגולה - מצוות קידוש החודש. מדוע אפוא נפתחת התורה בסיפור בריאת העולם?

שאלה זו מעורר רש"י מיד בפירושו על הפסוק הראשון בתורה, והוא מביא את תשובת ר' יצחק: "משום 'כוח מעשיו הגיד לעמו לתת להם נחלת גויים' - שאם יאמרו אומות העולם לישראל: ליסטים אתם, שכבשתם ארצות שבעה גויים, הם אומרים להם: כל הארץ של הקב"ה היא; הוא בראה ונתנה לאשר ישר בעיניו; ברצונו - נתנה להם (לגויים), וברצונו - נטלה מהם ונתנה לנו".</p>
            <p style="font-size:25px; font-weight:bold; text-align:center">מיהו הליסטים?</p>
            <p>עצם הצורך לשנות את סדר התורה כדי להשיב תשובה לטענותיהן של אומות-העולם, מלמד שיש בטענות אלה יסוד כלשהו. אולם כפי שהדברים נראים בפשטות, לא מובנת כלל ההצדקה של האומות בטענותיהן כלפי עם-ישראל. אומות רבות כובשות חבלי ארץ זו מזו, ואיש אינו דורש להחזיר את העולם לחלוקת הארצות הראשונית.

זאת ועוד: מלכתחילה, כשחילק נוח את הארצות לבניו, הייתה ארץ-ישראל בחלקו של שם (סב-סבו של אברהם), ורק אחר-כך כבשוה הכנענים לעצמם. אם-כן, דווקא הכנענים הם הליסטים ולא בני-ישראל, צאצאיו של שם!</p>
            <p style="font-size:25px; font-weight:bold; text-align:center">למה לצמיתות</p>
            <p>אלא טענת הגויים יש בה משמעות עמוקה יותר. גם הם יודעים שאומה יכולה לכבוש ארץ מיד חברתה, ועל כך בדיוק הם קובלים: אתם כבשתם את הארץ לצמיתות והוצאתם אותה ממסגרת החוקים הקיימים בין המדינות השונות. את ארץ-ישראל, אחרי שקידשתם אותה, אי-אפשר לכבוש עוד.

במובן זה אכן שונה ארץ-ישראל מכל הארצות. כל ארץ יכולה לעבור תמיד מיד ליד ומאומה לאומה. אך ארץ-ישראל, אחרי שנתקדשה, אינה יכולה עוד לצאת מרשות ישראל. אף לאחר ש"גלינו מארצנו ונתרחקנו מעל אדמתנו" - נקראת היא ארצנו ואדמתנו. על כך מתרעמים הגויים: "ליסטים אתם!", לקחתם ארץ שהייתה ככל הארצות וכבשתם אותה לצמיתות.</p>
            <p style="font-size:25px; font-weight:bold; text-align:center">בעלות נצחית</p>
            <p>כמענה על טענה זו נפתחת התורה ב"בראשית". בכך מבהירה התורה כי העולם כולו שייך לקב"ה, ולכן יש לו הזכות לשנות את מהותה של 'ארץ כנען' ולהפכה ל'ארץ-ישראל'. וזאת בשלושה שלבים: תחילה "בראה ונתנה" - מיד כשבראה חשב לתיתה לעם-ישראל ("אשר ישר בעיניו"); אחר-כך "נתנה להם" - כי הקב"ה רצה שהארץ תהיה תחילה ברשות הגויים, ואנו, בעבודתנו, נעשה ממנה ארץ-ישראל; ולבסוף "נטלה מהם ונתנה לנו" - לנצח.

משום כך נפתחת התורה בסיפור הבריאה ובפירוט מעשי הדורות עד יציאת מצרים ומתן-תורה, כי בכך טמונה התשובה לבעלותו הנצחית של עם-ישראל על ארץ-ישראל
        </div>
        <div data-book="1" data-parasha="1" data-lesson="4" class="long-text">
             <h1>ומעץ הדעת טוב ורע לא תאכל ממנו (בראשית ב,יז)</h1>
        <p>בפרשתנו מסופר על בריאת האדם ועל המצווה הראשונה שציווהו ה' - לא לאכול מעץ-הדעת. מדברי המדרש משמע, שהאיסור חל רק על אותו יום, יומו הראשון של אדם. כשאנו בוחנים את סדר האירועים באותו יום, על-פי תיאורי חז"ל, נמצא, שהציווי שלא לאכול מעץ-הדעת נאמר "בשעה התשיעית", והוא חל אפוא רק שלוש שעות, כאשר תם היום..

הדבר מעורר תמיהה עצומה: איך ייתכן שאדם-הראשון, יציר-כפיו של הקב"ה, לא היה יכול למשול ברוחו ולעמוד באיסור שתוקפו היה לשלוש שעות בלבד?!</p>
        <p style="font-size:25px; font-weight:bold; text-align:center">תפקיד היצר</p>
        <p>ידוע שבעניין זה של חטא עץ-הדעת טמונים סודות-תורה רבים, אך עלינו למצוא ביאור לדברים גם על-פי פשוטו של מקרא, שהרי "אין מקרא יוצא מידי פשוטו".4 כמו-כן עלינו לגלות את הלקח שאפשר להפיק מפרשה זו, שהרי 'תורה' היא מלשון 'הוראה'.

מטרת בריאת יצר-הרע בעולם, היא לאלץ את האדם להילחם על כל דבר ולהשיגו בכוחו ובבחירתו החופשית. תפקידו של היצר הוא להפעיל את כל כוחותיו כדי למנוע מהאדם למלא את רצון-ה'. את תפקידו זה עושה היצר בנאמנות, והוא יודע להשתמש בדרכים שונות, ובכללן עורמה, חנופה והסחת-דעת, כדי להשיג את מטרתו</p>
            <p style="font-size:25px; font-weight:bold; text-align:center">היצר מתאמץ</p>
            <p>מאחר שמטרתו של יצר-הרע היא למנוע מהאדם למלא את רצון-ה', הוא מגביר את מאמציו ככל שמדובר בציווי חשוב וגדול יותר (מבחינת האדם, או מבחינת המקום והזמן). ייתכן מאוד שמבחינת הדבר עצמו, זה דבר קל ופשוט; אך כאשר אותו דבר קטן הוא מצווה בעלת חשיבות מרובה, עורם היצר קשיים ומעלה טענות מטענות שונות כדי למנוע מהאדם לקיימה.

לכן יכול להיות שההתנגדות העזה ביותר של יצר-הרע תהיה על מצווה מדרבנן או אפילו על מנהג ישראל, שהרי בנוגע לנשמתו של אדם, הרי דווקא אותן מצוות דרבנן או מנהגים יש להם חשיבות עליונה ביותר. וכמבואר בתורת החסידות על מאמר חז"ל "אבוך במאי הווה זהיר טפי" [=אביך במה היה זהיר ביותר], שלכל נשמה יש מצוות מיוחדות הקשורות לשליחותו של אותו האדם בעולם הזה, ולכן עליו להיות זהיר במיוחד במצוות או במנהגים אלה.

זה גם ההסבר לכלל: "כל הגדול מחברו, יצרו גדול הימנו". אדם גדול, יש למעשיו חשיבות מרובה וכוח גדול, ולכן מתעצם יצר-הרע ומפתה אותו בפיתויים גדולים וקשים, כמשקל-נגד לגדולתו הרוחנית, כדי למנוע ממנו למלא את רצון ה'.</p>
            <p style="font-size:25px; font-weight:bold; text-align:center">ללמוד מהיצר</p>
            <p>דבר זה מסביר את חטא עץ-הדעת. דווקא משום שאדם היה יציר-כפיו של הקב"ה, ודווקא משום החשיבות העצומה של הציווי על עץ-הדעת (כפי שאפשר להבין מהנפילה העצומה שנגרמה על-ידי אי-קיום הציווי) - התייצב כאן יצר הרע (הנחש הקדמוני) בכל כוחותיו והצליח לפתות את האדם לעבור על ציווי ה'.

הלקח שניתן ללמוד מכך הוא, שכאשר רואה האדם שיצרו הרע מתייצב נגדו בעוצמה יתרה ומנסה למנוע ממנו לקיים מצווה מסויימת, או מפתה אותו לעבור עבירה כלשהי - עליו להסיק מכך, שמצווה זו או עבירה זו הן גורליות לגביו. וכך יכול יצר הרע עצמו להיות זה שמעמיד את האדם על חשיבותם של הדברים, ומי שמביאו בפועל לידי קיומם בהקפדה יתרה.</p>
        </div>
        <div data-book="1" data-parasha="1" data-lesson="5" class="long-text">
            <p style="font-size:25px; font-weight:bold; text-align:center">ויקרא האדם שמות לכל הבהמה ולעוף השמים וכל חית השדה (בראשית ב,כ)</p>
            <p>לאחר שנברא אדם הראשון, הביא לפניו הקב"ה את כל בעלי-החיים, כדי שייתן להם שמות. כך עשה: "ויקרא האדם שמות לכל הבהמה ולעוף השמים ולכל חיית השדה". נשאלת השאלה, מדוע לא נזכרו כאן הדגים, וכי להם לא קרא האדם שמות?

במפרשי התורה מצאנו על כך שתי דעות: לדעה אחת, "לא זכר דג הים, כי לא ייתכן שיבואו לפני האדם, כי אין חיותם כי-אם במים, וכשיוצאים מן המים - ימותו". לעומת זאת, הדעה השנייה גורסת, כי אדם הראשון נתן שמות גם לדגים, אלא שהתורה לא ציינה זאת במפורש.</p>
            <p style="font-size:25px; font-weight:bold; text-align:center">חכמת האדם</p>
            <p>הקריאה בשמות העידה על חכמתו הגדולה של האדם, שכן אין מדובר בקביעה שרירותית של שמות, אלא בזיהוי תכונתו הפנימית של כל נברא ונתינת השם המתאים למהותו. דבר זה מצריך חכמה גדולה, שאף מלאכי השרת לא היו מסוגלים לה, ולכן אמר להם הקב"ה: "חכמתו (של האדם) מרובה משלכם".

את עניינה של הקריאה בשמות יש לפרש בשתי דרכים: אחת, שהדבר הוא לתועלת האדם, שעל- ידי השמות יכיר את תכונותיהם של הברואים השונים. דרך שנייה, שקריאת השמות הייתה לתועלת הברואים עצמם, שעל-ידי השמות יתגלו בפועל תכונותיהם וכוחותיהם (שכן השם 'קורא' ומגלה את התכונות הפנימיות הנסתרות).</p>
            <p style="font-size:25px; font-weight:bold; text-align:center">מטרת השם</p>
            <p>אם קריאת השמות היא לתועלת האדם, אין צורך לתת שמות לדגי-הים, מכיוון שהאדם אינו יכול להשתמש בהם לצרכיו. אמנם הקב"ה אמר לאדם "ורדו בדגת הים", אבל ברור שאינה דומה השליטה בשאר היצורים לשליטה בדגים, שאותם רק דגים מן המים לצורכי מאכל. על-כן אין צורך בנתינת שמות לדגים.

לעומת זאת, אם קריאת השמות היא לצורך היצורים עצמם, כדי לגלות בהם את תכונותיהם הפנימיות, יש צורך בקריאת שמות גם לדגי-הים. ויש לומר שזה הטעם של הדעה, שהאדם קרא שמות גם לדגים.</p>
            <p style="font-size:25px; font-weight:bold; text-align:center">גילוי השורש</p>
            <p>תורת החסידות מבארת, שהשמות הם צירופי האותיות שמהם מקבל כל נברא את חיותו. למשל, השור מקבל את חיותו מהצירוף ש-ו-ר, ואותיות אלה של המאמרות האלוקיים מחיים ומקיימים את השור. לאור זאת, קריאת השמות מגלה בנבראים את שורשם האלוקי.

ואף בכך יש להסביר את שתי הדעות בעניין הדגים: לפי הדעה הראשונה, הואיל והדגים מכוסים ומובלעים בתוך המים, אין להם מציאות משל עצמם ואין הם זקוקים לגילוי שורשם האלוקי.אולם לפי הדעה השנייה, השם 'קורא' ומעורר שפע אלוקי משורשו של הנברא, כדי שהנברא יחוש את שורשו האלוקי, וזו עבודתו של האדם - להכליל את הבריאה כולה בשורשה ומקורה ולגלות בה את האור האלוקי, וטעם זה שייך גם בדגי-הים.</p>
        </div>
        <div data-book="1" data-parasha="1" data-lesson="6" class="long-text">
            <h2 style="text-align:center">כוחה ומעלתה של האישה</h2>
            <p style="font-size:25px; font-weight:bold; text-align:center">ולא תגעו בו (בראשית ג,ג)</p>
            <p>במדרש מתוארת השתלשלות העניינים שהביאה את אדם-הראשון וחווה אשתו לחטוא בחטא עץ-הדעת: בתחילה פנה הנחש אל חווה ושאלה אם הקב"ה אסר עליהם לאכול מכל עצי הגן. האישה השיבה, שפירות כל העצים מותרים באכילה, חוץ מעץ-הדעת, שעליו אמר הקב"ה: "לא תאכלו ממנו ולא תגעו בו פן תמותון". כשהנחש שמע כך, דחפה לעבר העץ, ואמר לה: "לא מות תמותון".

המדרש מסביר, שטעותה של חווה הייתה, שהיא הוסיפה על דברי ה'. האיסור היה על אכילה בלבד, והיא כללה באיסור גם את הנגיעה בעץ, ובכך פתחה פתח לנחש להכשילה, ובאמצעותה גם את אדם.</p>
            <p style="font-size:25px; font-weight:bold; text-align:center">שמעה מכלי שני</p>
            <p>חז"ל אומרים, שטעות זו של חווה אירעה משום שלא שמעה את האיסור בעצמה מפי הקב"ה, אלא מכלי שני - מפי אדם. אילו הייתה שומעת זאת ישירות מפי ה', לא זו בלבד שלא הייתה נכשלת ולא הייתה מכשילה את בעלה, אלא היא עצמה הייתה מגינה ושומרת עליו לבל יחטא.

לכן במעמד הר-סיני ציווה הקב"ה את משה רבנו להקדים ולמסור את הדברים לנשים: "כה תאמר לבית יעקב" - אלו הנשים, ורק אחר-כך "ותגד לבני-ישראל" - אלו האנשים. בכך הובטח, שהנשים יעמדו על המשמר בקיום התורה במשך כל הדורות, ומבחינתן היה בזה תיקון לחטא עץ-הדעת.</p>
            <p style="font-size:25px; font-weight:bold; text-align:center">בינה יתרה</p>
            <p>המעלה המיוחדת של האישה, שבזכותה הייתה יכולה להגן על אדם מפני החטא (אילו רק הייתה שומעת בעצמה את הציווי מפי הקב"ה), נעוצה בכך, שדרך בריאתה הייתה שונה מדרך בריאתו של אדם: הוא נברא מעפר האדמה, מחומר נחות, ואילו היא נוצרה מהצלע - מגופו של אדם.

חז"ל גם מפרשים את הפסוק "ויבן את הצלע" במשמעות של בינה - "בינה יתרה ניתנה באישה יותר מבאיש". מכאן, שהאישה עומדת בדרגה רוחנית גבוהה יותר מזו של הגבר, ולכן בכוחה להגן עליו.</p>
            <p style="font-size:25px; font-weight:bold; text-align:center">חינוך הבנות</p>
            <p>דבר זה ממחיש את החשיבות הגדולה של חינוך הבנות, בדרך שיהיו ספוגות וחדורות בהכרה יהודית וברגשות של שמחה ועונג בכל ענייני היהדות. חינוך כזה, שהוא בבחינת "כה תאמר לבית יעקב", מציב יסוד איתן לכל ימי חייהן, שכאשר הבנות הללו יקימו בתים בישראל, יהיו "עזר כנגדו" ויסייעו לבעליהן ללכת בדרכי התורה.

זו גם משמעות הברכה שמברכים בעת הנישואין, שהקב"ה ישמח את הזוג הצעיר "כשמחך יצירך בגן-עדן מקדם". כלומר, מברכים את בני-הזוג, שישיגו את השלמות שנועדה להם מתחילת הבריאה, קודם החטא ("מקדם"), שאז היו בתכלית השלמות.</p>
        </div>
        <div data-book="1" data-parasha="1" data-lesson="7" class="long-text">
            <h2 style="text-align:center">לבנות את העולם</h2>
            <p style="font-size:25px; font-weight:bold; text-align:center">ויקרא שם העיר כשם בנו חנוך (בראשית ד,יז)</p>
            <p>פרשת בראשית עוסקת בתקופה המשתרעת על-פני יותר מאלף שנה. מובן אפוא שהפרשה אינה מספרת על כל האירועים שאירעו בפרק-זמן זה אלא על החשובים שבהם בלבד, הנוגעים להמשך קיום האדם בדורות הבאים.

הפרשה מספרת על שני אנשים ששמם היה חנוך. האחד - בנו של קין, והתורה מספרת שלאחר לידתו בנה קין עיר, "ויקרא שם העיר כשם בנו חנוך". השני - מצאצאי שת, ועליו מספרת התורה: "ויתהלך חנוך את האלוקים ואיננו, כי לקח אותו אלוקים".</p>
            <p style="font-size:25px; font-weight:bold; text-align:center">אבות ובנים</p>
            <p>העובדה שהתורה מספרת מה עלה בגורלו של חנוך השני מובנת, שכן זה חלק מסיפור תולדותיהם של הדורות; אולם לשם-מה מספרת התורה שקין בנה עיר וקרא לה על שם בנו חנוך? איזו משמעות יש לעובדה זו לעניין המשך תולדות המין האנושי?

ההסבר נעוץ בכך, שאצל שני האנשים הללו בא לידי ביטוי תוכן מנוגד לזה של אבותיהם. קין הרג את אחיו, הבל, ופגע ביישוב העולם, ואילו על שם בנו נבנתה עיר, דבר המסמל את בניינו וביסוסו של העולם. לעומת זאת, חנוך השני היה צדיק לעצמו והתנזר מיישוב העולם, ולכן לקחו אלוקים קודם זמנו.</p>
            <p style="font-size:25px; font-weight:bold; text-align:center">שלמות התשובה</p>
            <p>בניין העיר על שם חנוך בן-קין מבטא את שלמות תשובתו של קין. תשובה שלמה אין פירושה רק אמירת וידוי והכרה בחומרת החטא, ואף לא די בנשיאת העונש, אלא החוטא נדרש לעשות פעולה מעשית, שמבטאת את ההפך מעניינו של החטא.

וכך גם קין, שחטא בהרס העולם ובאיבוד נפש, תשובתו הייתה על-ידי הולדת נפש חדשה - חנוך, ובבניין עיר על שמו. בכך לימד קין דרך תשובה לכל הדורות הבאים, וכפי שאומר המדרש, שאדם הראשון למד מקין את "כוחה של תשובה". לכן רואה התורה לנכון לציין את עובדת בניית העיר וקריאתה על שם חנוך, שכן בכך באה לידי ביטוי שלמות תשובתו של קין על הריגת אחיו הבל.</p>
            <p style="font-size:25px; font-weight:bold; text-align:center">לא להתנתק</p>
            <p>סיפורו של חנוך השני מלמדנו הוראה הפוכה - שאין אדם רשאי להיות צדיק המתנתק מהעולם. אמנם הוא עצמו צדיק, אך מכיוון שעבודתו היא מתוך התנתקות מהעולם ולא מתוך השפעה עליו, אין זו הדרך הישרה, עד שסופו הוא שהקב"ה לוקח אותו קודם זמנו.

וכך מלמדים אותנו שני האנשים שנקראו חנוך את הצורך באיזון הדרוש בין שני ערכים. מצד אחד - דבקות בקב"ה והתעלות מענייני העולם, ומצד שני - בניין העולם ויישובו. עבודתו של יהודי צריכה להיות כלולה משני הקווים הללו ואל לו לנטות לקצה אחד בלבד. את השילוב הזה, בין התעלות רוחנית עצמית לבין ירידה לצורך בניין העולם, מסמלים שני האנשים שנקראו חנוך, וזאת הנחילו כהוראת-דרך לכל הדורות הבאים.</p>
        </div>
        <div data-book="1" data-parasha="1" data-lesson="8" class="long-text">
            <h2 style="text-align:center">הרובד הפנימי שמאחורי התורה</h2>
            <p style="font-size:25px; font-weight:bold; text-align:center"></p>
          <p>הגמרא מספרת על הנס שקרה לשבעים הזקנים שהושיב תלמי המלך, כדי לתרגם את התורה ליוונית: אף-על-פי שכל אחד ואחד מהם ישב בחדר נפרד, "נתן הקב"ה בלב כל אחד ואחד" לחרוג מהמקור ולעשות כמה שינויים, כדי למנוע טעויות בהבנת התורה על-ידי אומות-העולם, וכולם יחד עשו אותם שינויים.

אחד השינויים היה בפסוק הראשון של התורה: במקום לכתוב "בראשית ברא אלוקים", תרגמו את הפסוק כאילו היה כתוב "אלוקים ברא בראשית" (וזאת כדי למנוע טעות כאילו 'בראשית' הוא כביכול א-ל שברא חס-ושלום את 'אלוקים').</p>
            <p style="font-size:25px; font-weight:bold; text-align:center">שינוי התרגום</p>
            <p>שינוי זה יצר עובדה בעלת משמעות רבה: תורתנו נפתחת באות ב ("בראשית ברא אלוקים"), אולם על-פי תרגום השבעים התורה נפתחת ב-א "(אלוקים ברא בראשית"). נמצא אפוא, שבגלל השינוי הזה נמנע מאומות-העולם כל אוצר הפירושים והרעיונות הטמונים בעובדה שהתורה נפתחת באות ב ולא באות א.

בגמרא ובמדרשים מובאים טעמים רבים להתחלת התורה באות ב, אך יש עניין עמוק מכל אלה: התורה, בפשטות, היא תורה לימודית, שצריך להשיג ולהבין בשכלנו. מורה לנו התורה, שעניין זה הוא ה-ב שבתורה, אבל קודם לכן יש עניין נעלה יותר, והוא ה-א של התורה – היותה תורת ה', חכמתו ורצונו של הקב"ה.</p>
            <p style="font-size:25px; font-weight:bold; text-align:center">השלב הראשון</p>
            <p>לא די ללמוד את התורה ולדעת אותה. קודם שניגשים ללמוד תורה צריכים לשאוף "להתעצם ולהתדבק בקדושת ורוחניות התורה ולהמשיך השכינה". אם אין לומדים את התורה מתוך גישה כזאת, בוכה על כך הנביא: "על מה אבדה הארץ... על עוזבם את תורתי". הם לומדים תורה, אבל אינם מרגישים שהיא "תורתי", תורת ה'.

דבר זה מרומז בכך שהתורה נפתחת באות ב. בכך היא מלמדת אותנו, שהלימוד עצמו הוא השלב השני, וקודם-לכן חייב להיות השלב הראשון, שהוא ה-א של התורה – להתקשר עם עצם מהות התורה, שלמעלה מההבנה וההשגה שלנו, בשאיפה להתדבק על-ידה בקב"ה עצמו.</p>
            <p style="font-size:25px; font-weight:bold; text-align:center">רק לעם-ישראל</p>
            <p>כשיהודי לומד תורה מתוך גישה זו, הוא זוכה למשמעות השנייה באות ב – ראשי-תיבות ברכה. לימוד התורה מביא לו ברכה והתורה "נעשית לו סם חיים". לעומת זאת, אם הוא חושב שהשכל שבתורה הוא העיקר, וזה בעיניו הא', עלול לקרות, כדברי הגמרא – "לא זכה, נעשית לו סם מיתה", וה-א נעשית ראשי-תיבות של הפך הברכה (ארירה).

עניין זה שבתורה – הדבקות וההתקשרות לקב"ה – קיים רק בעם-ישראל ולא אצל אומות-העולם. לכן כשתרגמו הזקנים את התורה בעבור אומות-העולם, יצא שהתורה נפתחת באות א, כי באמת אין להם רובד פנימי זה, ונמצא שהלימוד וההבנה הם העיקר וההתחלה. מעלה זו קיימת רק בעם-ישראל, ועל-ידי לימוד התורה כראוי הם זוכים לדבוק בקב"ה, נותן התורה.</p>
        </div>

        <!-------  book 1 parasha 2 lesson 8 --->
        <div data-book="1" data-parasha="2" data-lesson="1" class="long-text">
            <h2 style="text-align:center">נחת-רוח בתוך המבול</h2>
            <p>שמה של פרשה בתורה מבטא, כידוע, את תוכנה. אולם לכאורה נראה, כי שמה של פרשתנו מנוגד לתוכנה ולמהותה. הפרשה עוסקת ברובה באירועים מעציבים - במבול ששטף את העולם ובחטא הפלגה ובעונשו, ואילו שמה הוא - נח, מלשון מנוחה ורגיעה ("נייחא", כדברי המדרש). איך ייתכן שהשם נח - מנוחה - נקבע לפרשה, שכל תוכנה הוא הפך המנוחה?

גם הכינוי "מי נח", שניתן למבול, מעורר שאלה דומה: וכי מי המבול היו מי-מנוחה? והלוא הם מחו את כל היקום, שיחתו כל בשר ושינו את כל פניו ודמותו של העולם!</p>
            <p style="font-size:25px; font-weight:bold; text-align:center">עולם חדש</p>
            <p>אלא השם נח מורה לנו את המשמעות הפנימית שמסתתרת מאחורי האירועים הקשים והסוערים. אמנם המבול עצמו ודור ההפלגה עצמם היו דברים שהם הפך ממנוחה ומרגיעה, אבל דווקא על-ידם באה מנוחה ונחת-רוח ("נייחא דרוחא") מופלגה.

המבול טיהר את הארץ ויצר עולם טוב לאין-ערוך מזה שהיה קודם לכן. המדרש אומר, שכאשר נח יצא מן התיבה "ראה עולם חדש". זה היה עולם שנתעלה במדרגתו, עד שהקב"ה כרת עמו ברית "לדורות עולם". אם-כן, בסיכומו של דבר, היו מי המבול "מי נח", מים שהביאו מנוחה.</p>
            <p style="font-size:25px; font-weight:bold; text-align:center">חוזרים אל החולין</p>
            <p>זו, למעשה, הכוונה הפנימית בכל הקשיים והניסיונות שהאדם נתקל בהם בחייו. אף-על-פי שהם עצמם דברים שליליים ובלתי-רצויים, הם צופנים בתוכם כוונה טובה. דווקא בזכות הקשיים והמכשולים, כאשר האדם עומד מולם ומתגבר עליהם, הוא מצליח לחשוף את ניצוצות הקדושה הטמונים בהם, עד שהם עצמם נהפכים לטוב ולקדושה, ואף מסייעים לו בעבודת-ה'.

יש בדברים אלה קשר מיוחד לתקופה שבה נקראת פרשת נח. אלה הימים שבהם אנו עוזבים את חגי חודש תשרי וחוזרים לימי החולין. כשיהודי נפרד מהחודש השביעי, העשיר (שביעי גם מלשון שבע ומושבע) במועדי קודש ונכנס שוב לימי החולין האפורים, הוא עלול להיבהל מה'מים רבים', מהמבול של טרדות הפרנסה וענייני העולם הזה.</p>
            <p style="font-size:25px; font-weight:bold; text-align:center">הטוב שבטרדות</p>
            <p>באה פרשת נח ומעודדת: אל תחשוש ממבול הטרדות, אל תיבהל מה'מים רבים'! ביכולתך להפוך את המבול השלילי ואת ה'מים רבים' ל'מי נח', לנחת-רוח. כיצד? "בוא אל התיבה". 'תיבה' במובן של מילה, כפירוש הבעש"ט. היכנס למילות התורה והתפילה והידבק בהן. אם תעשה כך, לא זו בלבד שתינצל מ'מי המבול', אלא הם עצמם ייהפכו ל'מי נח', לנחת-רוח.

טרדות הפרנסה ועיסוקי החולין יכולים להתקדש ולהביא התעלות גבוהה ביותר בעבודת-ה' - אם האדם יודע להתייחס אליהם נכון. לא צריך להיבהל מענייני החולין, אלא לגשת אליהם מתוך אמונה ודבקות בקב"ה, ואז רואים את הטוב הצפון בהם עצמם.</p>
        </div>
        <div data-book="1" data-parasha="2" data-lesson="2" class="long-text">
            <h2 style="text-align:center">כשהחושך עצמו מאיר</h2>
            <p style="font-size:25px; font-weight:bold; text-align:center">צוהר תעשה לתיבה (בראשית ה,טז)</p>
            <p>כאשר ציווה הקב"ה את נח לבנות תיבה, פירט לו את מידותיה המדוייקות ואת המבנה הפנימי שלה, ובין השאר ציווהו: "צוהר תעשה לתיבה". מהו צוהר? רש"י מביא מדברי חז"ל שני פירושים: א) "יש אומרים חלון"; ב) "ויש אומרים אבן טובה, המאירה להם".

ההבדל הרעיוני בין חלון לאבן טובה הוא, ש'חלון' איננו בעל אור משל עצמו, אלא כל עניינו להכניס פנימה את האור שקיים בחוץ, ואילו 'אבן טובה' מאירה מעצמה והיא בעלת אור הבא מתוכה ומעצם מהותה.</p>
            <p style="font-size:25px; font-weight:bold; text-align:center">שתי דרכים</p>
            <p>העולם כולו הוא בבחינת 'תיבה', שאותה עלינו להאיר. זו כל תכלית העבודה של התורה ומצוותיה - להאיר את העולם ולגלות בתוכו את האור האלוקי. בעבודה זו יש שתי דרכים:

דרך אחת היא בבחינת 'חלון' - לפתוח צוהר לאור האלוקי כדי שיאיר בעולם, וזאת על-ידי הסרת המחיצות וההסתרים המעלימים את האור האלוקי מלהאיר בגלוי. דרך שנייה - להביא את העולם עצמו לידי כך, שהוא עצמו יהיה בבחינת 'אבן טובה' - שהעולם עצמו יאיר ויגלה את האמת האלוקית.</p>
            <p style="font-size:25px; font-weight:bold; text-align:center">העולם מגלה</p>
            <p>העולם מצד עצמו מסתיר את האמת האלוקית. הוא יוצר רושם שהכול מתנהל בדרך הטבע ובמבט ראשון אין רואים את ידו של הקב"ה שמשגיחה על העולם ומכוונת את כל הנעשה בו. על כן הדבר הראשון שצריך לעשות הוא - לפתוח 'חלון' לאור האלוקי, ולגלות את ההשגחה הפרטית שבכל ענייני העולם.

לאחר מכן נדרשת עבודה בדרגה עליונה יותר - לפעול בעולם שלא זו בלבד שלא יסתיר ולא יעלים את האור האלוקי, אלא שהוא עצמו יגלה את הקב"ה. כלומר, העולם עצמו, מצד גדריו הגשמיים והטבעיים, יכריז ויודיע לכול, שהקב"ה הוא מנהיג העולם והוא מקיים אותו בכל רגע ורגע.</p>
            <p style="font-size:25px; font-weight:bold; text-align:center">שלמות בגאולה</p>
            <p>גם בהתמודדות של האדם מול מכשולים והפרעות קיימות שתי הדרגות הללו. דרגה אחת, שעומדים מול כל המכשולים וההפרעות ואין מניחים להם לפגוע בחיי התורה והמצוות של היהודי. דרגה שנייה, שמצליחים לחולל מהפך במכשול ובהפרעה עצמם, עד שאותם גורמים שעמדו לנגד היהודי וניסו להפריע לו בעבודתו את קונו, מסייעים לו עכשיו בעבודתו.

הדרגה השנייה היא, כמובן, גבוהה יותר. לא זו בלבד שמסלקים את החושך, שלא יסתיר את האור, אלא פועלים שהחושך עצמו מאיר ומסייע לעבודת ה', וכלשון הפסוק "לילה כיום יאיר" - שהלילה עצמו מאיר כיום. וזו השלמות שתהיה בזמן הגאולה האמיתית והשלמה על-ידי משיח-צדקנו.</p>
        </div>
        <div data-book="1" data-parasha="2" data-lesson="3" class="long-text">
            <h2 style="text-align:center">מבול הדאגות כמקווה טהרה</h2>
            <p style="font-size:25px; font-weight:bold; text-align:center">ואני הנני מביא מבול (בראשית ו,ז)</p>
            <p>המבול ששטף את העולם ומחה את היקום היה אירוע חד-פעמי, והקב"ה נשבע שלא יביא עוד מבול על העולם; אולם 'מבול' מסוג שונה קיים בכל עת וזמן, והוא מציף את האדם - ה'מבול' של טרדות הפרנסה.

בתורת החסידות מבואר שכל אחד ואחד נדרש להתמודד עם 'מבול' זה - דאגות הפרנסה וטרדותיה. הדרך להינצל ממנו היא על-ידי ה'תיבה' - תיבות התורה והתפילה. כשיהודי מכניס את עצמו לתוך תיבות התורה והתפילה, הוא מגן על עצמו מפני 'מבול' טרדות הפרנסה.</p>
            <p style="font-size:25px; font-weight:bold; text-align:center">טהרה והתעלות</p>
            <p>הקשר בין המבול כפשוטו ל'מבול' הטרדות עמוק יותר. תורת החסידות מסבירה שהמבול לא היה בבחינת עונש בלבד, אלא גם פעולה של טהרה. העולם שקודם המבול היה עולם בלתי-מטוהר, והמבול טיהר אותו. לכן נמשכה ירידת הגשם ארבעים יום, בדוגמת המקווה שיש בו ארבעים סאה של מים. מסיבה זו נקרא המבול "מי נח" - מלשון מנוחת הרוח ("נייחא דרוחא"), שכן הוא הביא מנוחה ונחת לעולם.

זה גם עניינן של דאגות הפרנסה. אמנם לעינינו נראה שכל מהותן הפרעה ובלבול, אבל לאמיתו של דבר הן מביאות טהרה והתעלות. הקב"ה נתן לנו את דאגות הפרנסה כדי שעל-ידן נזדכך ונתעלה למדרגה גבוהה יותר.</p>
            <p style="font-size:25px; font-weight:bold; text-align:center">'כלי' לקדושה</p>
            <p>תוכנו הפנימי של מקווה הוא - התבטלות עצמית. הרמב"ם אומר, שהטבילה במקווה עניינה "שיטבול במי הדעת הטהור". לכן המקווה צריך להיות של ארבעים סאה, שיעור המים "שכל גופו עולה בהן". כשאדם טובל במקווה, הוא מוקף כולו במים ומתבטל. רמז לכך אפשר לראות במילה 'טבילה', שבצירוף אחר יוצרת את המילה 'הביטל'.

כלומר, המקווה יוצר התבטלות עצמית של האדם הטובל בו, והתבטלות זו מביאה אותו לידי התעלות, שיוכל להיות 'כלי' לענייני הקדושה.</p>
            <p style="font-size:25px; font-weight:bold; text-align:center">די ברגע אחד</p>
            <p>זה גם עניינן של דאגות הפרנסה: הן גורמות לאדם שבירה ויציאה מעצמו, שזה סוג של התבטלות, ועל-ידי כך הוא מתעלה ונעשה 'כלי' ראוי יותר לקבלת אור הקדושה.

מכיוון שאין לראות בכך עונש חס-ושלום, אלא סוג של טהרה ושטיפת העניינים הבלתי-רצויים, הרי מובן שטהרה זו יכולה להתחולל ברגע אחד. אם ייקלט בנפשו של האדם התוכן הפנימי של דאגות הפרנסה, והוא יחוש את הטהרה והזיכוך שבהן, יצא בזה ידי-חובתו, וכבר יוכל להגיע ל'נייחא דרוחא' בגשמיות וברוחניות גם יחד.</p>
        </div>
        <div data-book="1" data-parasha="2" data-lesson="4" class="long-text">
             <h2 style="text-align:center">לראות את הטוב שבזולת</h2>
            <p style="font-size:25px; font-weight:bold; text-align:center">אלה תולדות נח, נח איש צדיק (בראשית ו,ט)</p>
            <p>כשהתורה מתארת את נח, היא אומרת: "אלה תולדות נח, נח איש צדיק". בדרך כלל, אחרי פתיחה בסגנון "אלה תולדות" באה רשימת בניו של האיש שבו מדברים, ואולם כאן מתחילה התורה לתאר את מעלותיו של נח - "נח איש צדיק, תמים היה בדורותיו וגו'". רק בפסוק הבא מפורטים שלושת בניו.

רש"י משיב על כך שתי תשובות: פירוש אחד, שבעצם, התיאור על מעלותיו של נח הוא מאמר מוסגר: "הואיל והזכירו - סיפר בשבחו, שנאמר: זכר צדיק לברכה". פירוש שני, שהמושג "תולדות" כוונתו גם למעשים טובים - "עיקר תולדותיהם של צדיקים מעשים טובים", ולכן מפרטת התורה את מעשיו הטובים של נח בהמשך ל"אלה תולדות נח" (רש"י מביא פירוש זה כפירוש שני, משום שאין הוא מתאים לפירוש הפשוט והרגיל של "תולדות").</p>
            <p style="font-size:25px; font-weight:bold; text-align:center">כוחו של דיבור</p>
            <p>אולם פירוש זה מעורר תמיהה: הרי שמו של נח כבר הוזכר קודם לכן, בפרשת בראשית, ועל-פי הכלל "זכר צדיק לברכה", הייתה התורה צריכה לשבח את נח כבר בפרשת בראשית, כשהוזכר לראשונה; מדוע בא השבח רק בפרשת נח?

הסבר הדבר יובן על-פי מאמר הגמרא, שלשון-הרע הורגת שלושה: את המספר, את השומע ואת מי שמדברים עליו. באשר למספר ולשומע - מובן בפשטות הקשר שלהם לתוצאות החטא, שהרי הם חטאו בפועל בלשון-הרע, אבל מדוע צריך לסבול האיש שדיברו עליו?

אלא כאן בא לידי ביטוי כוחו המזיק של דיבור רע, שהוא פוגע גם באדם שעליו מדברים.</p>
            <p style="font-size:25px; font-weight:bold; text-align:center">מגלה את המוסתר</p>
            <p>עיקרו של דיבור, שהוא מגלה החוצה מה שהיה צפון תחילה במחשבה. יש לדיבור כוח מיוחד להוציא דברים מן ההעלם אל הגילוי. זה כוח ממשי, שמשפיע גם על הזולת (וכמו "אל תפתח פה לשטן"). כאשר מדברים על רע שיש בזולת, גורמים בכך שהרע המצוי בו יהיה גלוי ופעיל יותר. לכן לשון-הרע מזיקה בפועל לזה שמדברים עליו.

ואם כך בצד השלילי - קל-וחומר בצד החיובי, כי "מרובה מידה טובה ממידת פורענות". כשמדברים דברי שבח על הזולת ומציינים את מעלותיו, על-ידי כך גורמים בפועל, שהטוב שבו יתחזק ויתגבר, והדבר מביא תועלת ממשית לאותו אדם.

ואם בדיבור של אדם בשר-ודם כך, קל-וחומר כאשר הקב"ה כותב בתורה דברי שבח על אדם - ודאי שיש לזה השפעה חיובית על אותו אדם, והשבח הזה מעניק לאותו אדם כוחות מיוחדים לחזק את הטוב שבו.</p>
            <p style="font-size:25px; font-weight:bold; text-align:center">ברכה עקיפה</p>
            <p>עתה יובן למה מוזכר שבחו של נח רק בפרשתנו ולא בפרשת בראשית. עבודתו הממשית של נח מתחילה בפרשתנו. זה השלב שבו הוא זקוק לחיזוק מיוחד, כדי לעמוד מול אנשי דורו. לכן דווקא כאן מופיעים דברי השבח על מעלותיו, כדי להעניק לו כוח מיוחד למילוי עבודתו.

מכל זה אנו לומדים את החשיבות שבראיית הטוב אצל יהודי שני ובדיבור אך ורק על מעלותיו. על-ידי הדיבור החיובי אנו מגלים עוד יותר אצל הזולת את הטוב שבו, ובאופן עקיף באה ברכה גם לנו.</p>
        </div>
        <div data-book="1" data-parasha="2" data-lesson="5" class="long-text">
              <h2 style="text-align:center">לא להרים ידיים</h2>
            <p style="font-size:25px; font-weight:bold; text-align:center">נח איש צדיק, תמים היה בדורותיו (בראשית ו,ט)</p>
            <p>על הפסוק "נח איש צדיק... בדורותיו", נחלקו הדעות בין חז"ל. יש שדרשו את "בדורותיו" לשבח - אם בדורו הירוד היה צדיק, "כל שכן שאילו היה בדור צדיקים היה צדיק יותר". לעומתם, יש שדרשו זאת לגנאי: "לפי דורו היה צדיק, ואילו היה בדורו של אברהם, לא היה נחשב לכלום".

מחלוקת זו מעוררת תמיהה: הלוא התורה מצווה: "הווי דן את כל האדם לכף זכות". אם יש אפשרות לפרש את הפסוק לשבח - מדוע בכלל לנסות לפרש זאת לגנאי? יתרה מזו, מפרשתנו עצמה אנו למדים, שהתורה נזהרת מלהשתמש בביטוי גנאי כלפי כל יצור, עד שגם כאשר התורה מדברת על החיות הטמאות, אין היא אומרת את המילה במפורש, אלא מקפידה לומר: "ומן הבהמה אשר איננה טהורה". אם-כן, איך ייתכן לפרש את "בדורותיו" במשמעות של גנאי?</p>
            <p style="font-size:25px; font-weight:bold; text-align:center">הלכה למעשה</p>
            <p>הסבר הדבר:

כלל זה, שהתורה נמנעת מביטויי גנאי, חל רק על הסיפורים שבתורה. אולם כאשר יש צורך להורות הלכה ודין - כאן התורה מתבטאת בבהירות ובחדות: זה רע וזה טוב, זה טמא וזה טהור. זאת, כדי למנוע טעות או תקלה בהבנת ההלכה. כך גם בענייננו: הצורך לדרוש לגנאי את 'בדורותיו', בא למנוע מאיתנו תקלה בהלכה למעשה.

בהתנהגותו של נח היה גם צד שלילי. אילו היה נח מתואר לשבח בלבד, היינו עלולים לחשוב שדרכו מייצגת התנהגות מושלמת של צדיק תמים. לכן יש שדרשו אותו לגנאי - לא כדי לדבר בגנותו, חלילה, אלא כדי לדרוש מאיתנו לחתור לשלמות עליונה יותר.</p>
            <p style="font-size:25px; font-weight:bold; text-align:center">לבקש רחמים</p>
            <p>חז"ל אומרים, שנח לא ביקש רחמים על בני דורו - שלא כמשה רבנו שהתפלל אף על עושי העגל. אכן, הדבר נבע מכך שמשה רבנו היה יכול לבקש רחמים על סמך זכות האבות שיש לישראל, ואילו לדור המבול לא הייתה זכות כזאת להסתמך עליה, אולם עצם העניין של אי-בקשת רחמים הוא דבר הראוי לגנאי.

זוהי ההלכה שמלמדים אותנו אותם חכמים הדורשים את "בדורותיו" לגנאי: יהודי צריך לדעת, שבכל מקרה ובכל מצב עליו לבקש רחמים על זולתו. גם אם הזולת מתנהג בצורה השלילית ביותר - חייבים לבקש עליו רחמים. עלינו להתנהג כמשה רבנו, שביקש רחמים על בני-ישראל, ולא כנח, שלא ביקש רחמים על בני דורו.</p>
            <p style="font-size:25px; font-weight:bold; text-align:center">דור הגאולה</p>
            <p>מבחינה זו, דווקא הדרשה של "בדורותיו" לגנאי גורמת זכות לנח, כי בכך הוא מורה לדורות עד כמה חובה לבקש רחמים בעבור יהודי שני. לעיתים אדם עמל קשה כדי להשפיע על סביבתו, ובכל-זאת אינו מצליח. אומרת לו התורה: גם אם עשית הכול, אל לך ללכת בדרך של 'אני את נפשי הצלתי'. עליך להוסיף לפעול ולהוסיף לבקש רחמים.

ואם על דור המבול (דור חוטא ומושחת) היה צורך לבקש רחמים, על-אחת-כמה-וכמה על דורנו זה, הדור של עקבות המשיח, שעליו פסק הרמב"ם: "הבטיחה תורה שסוף ישראל לעשות תשובה בסוף גלותן ומיד הן נגאלין". ודאי אפוא שצריך לבקש רחמים על כל יהודי בדור הזה, ועצם בקשת הרחמים תגרום לכך שהלה יעשה תשובה, ועל-ידי התשובה תבוא הגאולה האמיתית והשלמה.</p>
        </div>
        <div data-book="1" data-parasha="2" data-lesson="6" class="long-text">
             <h2 style="text-align:center">נח, אברהם, משה ודוד</h2>
            <p style="font-size:25px; font-weight:bold; text-align:center">נח איש צדיק, תמים היה בדורותיו (בראשית ו,ט))</p>
            <p>כשהתורה מתארת את צדקתו של נח, היא מדגישה: "נח איש צדיק, תמים היה בדורותיו". על כך דורשים חז"ל, שרק בדורו נחשב צדיק ולא לעומת דורות אחרים. הזוהר מפרט שלושה דורות של צדיקים שלעומתם נח "אינו נחשב לכלום": דורו של אברהם, דורו של משה ודורו של דוד.

מהי הסיבה שמשווים את נח דווקא לשלושה דורות אלה ולא לדורותיהם של צדיקים אחרים?</p>
            <p style="font-size:25px; font-weight:bold; text-align:center">עולם חדש</p>
            <p>ההסבר טמון בכך, שאצל כל שלושת הצדיקים הללו (אברהם, משה ודוד) התחיל שלב חדש בבניין העולם. אברהם, היהודי הראשון, פתח את השלב שבו מופיע בעולם עם-ישראל ומתחיל במילוי תפקידו. משה הביא לעולם את התורה, וממנו והלאה ניתן הכוח לקדש ולזכך את העולם על-ידי התורה. דוד המלך פתח את תקופת המלכות, שעיקר עניינה - להמליך את הקב"ה למלך על העולם.

גם נח פותח תקופה חדשה בבריאה - העולם שלאחר המבול. המדרש אומר, שכשיצא נח מהתיבה "ראה עולם חדש", ובו התחיל למעשה ביסוסו של העולם המתוקן. אולם עבודתו של נח הייתה רק בדרגה של התחלה, ואין היא נחשבת "לכלום" לעומת עבודתם של אברהם, משה ודוד (ולכן ראשי-התיבות אדם, דוד משה, הם - 'אדם', כי על-ידם באה בריאת האדם לידי שלמות).</p>
            <p style="font-size:25px; font-weight:bold; text-align:center">התכלית - קדושה</p>
            <p>צדקתו של נח הייתה בעיקר באותו תחום שבו הרשיעו וחטאו בני דור המבול. הללו היו מושחתים בעניינים שבין אדם לחברו, ובתחום זה היה נח צדיק תמים. אולם שלמות בדברים שבין אדם לחברו אין בה די להביא את העולם לתכליתו האלוקית, ואין זו אלא מניעת שיבושו של העולם ואי-פגיעה במהלך החיים התקין של העולם.

לכן עבודה זו אינה נחשבת "לכלום" לעומת עבודתם של אברהם, משה ודוד, ששלמותם הייתה לא רק בדברים שבין אדם לחברו, אלא בעיקר בחיבור העולם עם הקדושה האלוקית - אברהם הפיץ בעולם את האמונה בא-ל אחד; משה קיבל את התורה, שנועדה לקדש את העולם; ודוד הכין את התשתית לבית-המקדש, שבו שרתה השכינה.</p>
            <p style="font-size:25px; font-weight:bold; text-align:center">עבודה מהכרה</p>
            <p>ההבדל בין נח ובין אברהם, משה ודוד התבטא בהיבט נוסף. עבודתו של נח נבעה בעיקר מיראה. אזהרתו לבני דורו הייתה מבוססת בעיקר על הפחד מפני המבול. אפילו עליו עצמו מספר המדרש: "נח מחוסר אמונה היה; אילולי שהגיעו המים עד קרסוליו, לא נכנס לתיבה".

לעומת זאת, עבודתם של אברהם, משה ודוד נבעה מתוך הכרה פנימית עמוקה בגדולת ה', והכרה זו הופצה על-ידם לכל העולם. לכן דווקא עבודתם הציבה את היסודות לתיקונו האמיתי של העולם ולהבאתו לתכליתו.

השלמות המלאה של העבודה הזאת תהיה על-ידי "מלך מבית דוד", משיח-צדקנו, שיתקן את העולם כולו לעבוד את ה' ביחד, עד שגם אומות העולם יאמרו: "לכו ונעלה אל הר ה', אל בית אלוקי יעקב, ויורנו מדרכיו ונלכה באורחותיו".</p>
        </div>
        <div data-book="1" data-parasha="2" data-lesson="7" class="long-text">
             <h2 style="text-align:center">היכנס ל'תיבה' ותינצל</h2>
            <p style="font-size:25px; font-weight:bold; text-align:center">ויאמר ה' לנח, בא אתה וכל ביתך אל התבה (בראשית ז,א)</p>
            <p>מי המבול, אותם 'מים זידונים' שהמטיר הקב"ה על העולם, התחלקו לשני סוגים: א) מי "תהום רבה"; ב) המים שהומטרו מ"ארובות השמים".

המבול בכלל רומז גם ל'מטר הטרדות' המציף אותנו. לכל אדם יש ה'מבול' שלו, הטורד את מנוחתו והמפריע לו לבצע את שליחותו ואת תפקידו בעולם. ואף כאן קיימים שני הסוגים של הטרדות: האחד, "תהום רבה" - הטרדות הגשמיות והחומריות, בעיות פרנסה וקשיי היום-יום; והסוג השני, "ארובות השמים" - אלה העיסוקים בעניינים 'גבוהים' ו'נעלים', כעסקנות ציבורית וכדומה, שאף הם טורדים את האדם מתפקידו העיקרי בעולם - לימוד התורה וקיום המצוות כראוי.</p>
            <p style="font-size:25px; font-weight:bold; text-align:center">איך מבחינים?</p>
            <p>על הטרדות הגשמיות קל מבחינה מסויימת להתגבר, שכן האדם יודע שהן דבר שלילי המפריע לו למלא את תפקידו האמיתי, אך הטרדות של העסקנות הציבורית עלולות להטעות, שהרי בסך-הכול מדובר בעניינים טובים וחיוביים. איך בכל-זאת אפשר להבחין בין טרדות חיוביות ובין טרדות שהן בבחינת 'מים הזידונים'?

יש דרך קלה להבחין בין הדברים: אם העיסוקים הללו, יהיו חשובים ככל שיהיו, פוגמים בדבקותו של היהודי בקב"ה ומונעים ממנו למלא את חובתו בלימוד התורה וקיום המצוות כפי שנפסק בשולחן-ערוך - אין אלה אלא 'מים הזידונים'.</p>
            <p style="font-size:25px; font-weight:bold; text-align:center">מילים כ"תיבה"</p>
            <p>איך ניצלים אפוא מה'מים הזידונים'? הדרך לכך זהה לאופן שבו הציל הקב"ה את נח ממבול המים כפשוטם של דברים: "בוא... אל התיבה". את המילה 'תיבה' מפרש הבעש"ט במובן של מילה. כלומר, "בוא אל התיבה" - היכנס אל אותיות התורה ואותיות התפילה; הקף את עצמך במילים ובאותיות הקדושות של התורה והתפילה, והן יהיו ה'תיבה' שתצילך מטרדות ה'מבול'.

כאשר יהודי פוקח את עיניו בבוקר, פונה אל ה' ואומר "מודה אני לפניך", מברך את ברכות השחר ומתפלל - עליו 'לבוא' ולהיכנס אל תוך המילים הללו ולהתבונן במשמעותן. כשהוא לומד תורה הוא צריך להשתדל שהתורה גם תלמד אותו.

כשיהודי מתנהג כך, תיקבע בנפשו ההכרה שהקב"ה הוא מנהיג העולם, המשגיח על כל הנעשה בו. אז יבין כי הדרך להצלחה, הן בעניינים הגשמיים והן בעניינים הרוחניים, עוברת דרך מילוי רצון ה' ולא חס-ושלום כשמתחילים למצוא תירוצים שונים. כאשר 'נכנסים' אל תיבות התורה והתפילה ומתבוננים בהן, מקבלים כוח ויכולת לגבור על הטרדות השונות ועל 'מי המבול'.</p>
            <p style="font-size:25px; font-weight:bold; text-align:center">להציל אחרים</p>
            <p>אך הציווי "בוא אל התיבה" עלול גם להטעות. יכול יהודי לחשוב שעליו להסתגר ב'תיבתו' בבחינת "אני את נפשי הצלתי". לכן, לצד הציווי "בוא אל התיבה", אומר הקב"ה לנח: "אתה ובניך ואשתך ונשי בניך". חשוב לדאוג שאל ה'תיבה' יגיעו אנשים נוספים ויינצלו אף הם.

יש כאן הוראה נצחית לכל יהודי: גם אם אתה חדור בהכרה כי התכלית היא מילוי רצונו של הקב"ה, עדיין מוטלת עליך חובה להשפיע על יהודים נוספים, שגם הם יגיעו להכרה דומה. רק כשמתנהגים בדרך זו יכולים להגיע למצב של "נח איש צדיק".</p>
        </div>
        <div data-book="1" data-parasha="2" data-lesson="8" class="long-text">
             <h2 style="text-align:center">הברית עם האדם</h2>
            <p style="font-size:25px; font-weight:bold; text-align:center">ולא יהיה עוד המים למבול לשחת כל בשר (בראשית ט,טו)</p>
            <p>שתי הפרשיות הראשונות של התורה, בראשית ונח, קשורות קשר מהותי זו עם זו, כי שתיהן עוסקות בבריאת העולם ובקיומו. פרשת בראשית מתארת את בריאת העולם, ובפרשת נח נשבע הקב"ה לקיים את העולם תמיד ולא להביא עוד מבול על הארץ.

שתי הפרשיות הללו מייצגות שתי שלמויות שקיימות בבריאה. פרשת בראשית מייצגת את שלמות הבריאה כפי שנבראה על-ידי הקב"ה. הפרשה מספרת על בריאת העולם ועל השלמת בריאתו. לעומתה, בפרשת נח אנו קוראים על השלמות שמושגת דווקא על-ידי האדם - עבודת התשובה של האדם הביאה שלמות חדשה, שבה כרת הקב"ה ברית עם האדם להבטיח את קיומו התמידי של העולם.</p>
            <p style="font-size:25px; font-weight:bold; text-align:center">שתי שלמויות</p>
            <p>מבחינת שלמות העולם כפי שנברא על-ידי הקב"ה, אין מקום לסטייה מרצון ה'. לכן, כשבני-האדם אינם ממלאים את רצונו - הם מאבדים את זכות קיומם. וכך נאמר בסוף פרשת בראשית: "וירא ה' כי רבה רעת האדם... ויאמר ה' אמחה את האדם".

לעומת זאת, פרשת נח מבטאת את הכוח שניתן לעולם להגיע מצד עצמו לשלמות הראויה. לכן, גם כשהעולם השחית את דרכו, ניתן לו הכוח להתברר ולהזדכך על-ידי התשובה. ואכן, עבודת התשובה של האדם הביאה שלמות עליונה יותר, של אות הקשת בענן, שנועדה להזכיר את כריתת הברית עם נח. ברית זו מבטאת את הנחת המיוחדת שנגרמת למעלה על-ידי הבירור והזיכוך שעושה האדם בבריאה.</p>
            <p style="font-size:25px; font-weight:bold; text-align:center">גילוי האין-סוף</p>
            <p>דבר זה בא לידי ביטוי גם כשמתבוננים בשמות שבהם נקרא הקב"ה במלאכת הבריאה ובנוגע לנח: הבריאה נעשתה על-ידי שם 'אלוקים' ("בראשית ברא אלוקים", וכך מוזכר שם זה שלושים ושתיים פעמים במלאכת הבריאה), ואילו לגבי נח מצויין שם הוי'ה דווקא: "ונח מצא חן בעיני הוי'ה".

שם 'אלוקים' - בגימטרייה 'הטבע' - מציין קדושה אלוקית מוגבלת. ואילו שם הוי'ה מציין את האור האלוקי הבלתי-מוגבל. אם-כן, בריאת העולם מצד עצמה מגלה בעולם רק את הקדושה המוגבלת של שם אלוקים, ואילו על-ידי עבודת האדם - שמייצגה הוא נח - מתגלה בעולם שם הוי'ה - האור האלוקי האין-סופי.</p>
            <p style="font-size:25px; font-weight:bold; text-align:center">קידוש החולין</p>
            <p>הבדל זה מתבטא גם בתאריכים שבהם אנו קוראים את פרשיות בראשית ונח. את בראשית קוראים בחודש תשרי - חודש החגים - ולפחות מקצת ימי השבוע של פרשת בראשית הם ימי חג. לעומתה, פרשת נח נקראת בחודש מרחשוון, וכל ימי השבוע הם כבר ימי חולין רגילים.

פרשת נח מבטאת אפוא את השלמות שנוצרת בעולם דווקא על-ידי עבודת האדם ועל-ידי העלאת החולין לקדושה. על-ידי עבודה זו מגלים את פנימיות הכוונה שבבריאה ומביאים את הגאולה האמיתית והשלמה.</p>
        </div>


        <div data-book="1" data-parasha="3" data-lesson="1" class="long-text">
             <h2 style="text-align:center">איך עולים תוך כדי ירידה?</h2>
            <p style="font-size:25px; font-weight:bold; text-align:center">שם הפרשה: לך-לך</p>
            <p>הדבר הראשון שמספרת לנו התורה על היהודי הראשון, אברהם אבינו, הוא הציווי הפותח את פרשתנו: "ויאמר ה' אל אברם, לך-לך". לך-לך" הוא גם שמה של כל הפרשה.

על-פי הכלל, שהתורה היא נצחית והוראותיה תקפות בכל זמן ובכל מקום, הרי שיש בזה גם הוראה נצחית לכל יהודי. הציווי "לך-לך" מלמד אותנו, כי הדבר הראשון והעיקרי שנדרש מיהודי הוא - ללכת; להיות תמיד במצב של הליכה; להתקדם; להתעלות.</p>
            <p style="font-size:25px; font-weight:bold; text-align:center">תכלית הירידה</p>
            <p>כשמעיינים בהמשך הפרשה מוצאים, שסמוך מאוד לציווי "לך-לך" אירע לאברהם דבר שלכאורה הוא ההפך מהליכה ומהתעלות: "ויהי רעב בארץ וירד אברהם מצרימה". אברהם נאלץ לצאת מארץ-ישראל ולרדת למצרים בגלל הרעב. הירידה הזאת למצרים גם גרמה ללקיחתה של שרה אל בית פרעה. ואף-על-פי שבפועל הגן עליה הקב"ה מפני דברים בלתי-רצויים, אבל לקיחתה לבית-פרעה יש בה משום ירידה וצער.

מתעוררת כאן השאלה, איך הירידה הזאת באה בהמשך אחד ל"לך-לך" ונכללת בפרשה ששמה ותוכנה "לך-לך", במובן של הליכה מחיל אל חיל?</p>
            <p style="font-size:25px; font-weight:bold; text-align:center">בבלי וירושלמי</p>
            <p>דוגמה שתוכל להסביר זאת היא שיטת הלימוד של התלמוד הבבלי. ידוע ההבדל בין התלמוד הירושלמי לבבלי, שבתלמוד הירושלמי אין הרבה קושיות ודיונים, אלא מיד מגיעים אל המסקנה ואל פסק-ההלכה. לעומת זאת, בתלמוד הבבלי יש הרבה קושיות ופלפולים ורק אחרי יגיעה רבה מצליחים לברר את ההלכה.

אף-על-פי-כן, כשיש מחלוקת בין שני התלמודים, ההלכה היא כבבלי, שכן בסופו של דבר, דווקא על-ידי הקושיות והדיונים לכאן ולכאן מגיעים אל עומק ההלכה. בפנימיות העניינים אף הקושיה היא חלק מהתירוץ.</p>
            <p style="font-size:25px; font-weight:bold; text-align:center">מטרת הגלות</p>
            <p>וכך גם באשר לירידתו של אברהם מצרימה: במבט שטחי ומידי, אכן זוהי ירידה; אבל בפנימיות העניינים אף הירידה הזאת היא חלק מהעלייה ומה"לך-לך". התכלית של הירידה הייתה להגיע לעלייה גבוהה יותר, וכפי שקרה בפועל - "ויעל אברהם ממצרים... כבד מאוד במקנה בכסף ובזהב".

וכשם שאצל אברהם אבינו הייתה הירידה חלק מהעלייה, כך יש בזה הוראה לדורות, שגם הירידה של זמן הגלות, שנראית ירידה גדולה ועצומה ביותר, הרי בפנימיותה טמונה עלייה גבוהה ונשגבה. כי דווקא על-ידה מגיעים אל בית-המקדש השלישי, שעליו נאמר: "גדול יהיה כבוד הבית הזה האחרון יותר מן הראשון".</p>
            <p style="font-size:25px; font-weight:bold; text-align:center">חושך מביא אור</p>
            <p>כשאנו מתבוננים במצב העולם שבו אנו חיים ורואים את החושך הגובר והולך מיום ליום, עלולים אנו להתייאש ולשאול את עצמנו: איך אפשר להתגבר על החשכה הזאת ולהאיר את העולם באור התורה והמצוות?

התשובה על כך היא מסיפור הירידה של אברהם אבינו למצרים: רק מבחינת חיצוניות הדברים המצב הזה הוא ירידה והפך הברכה. בפנימיות העניינים, מאחר שסוף-כל-סוף הקב"ה מנהיג את העולם, אף הירידה הזאת היא חלק מהעלייה ואף על-ידה העולם מתעלה ומזדכך (אף שאיננו רואים זאת, ואדרבה). תכלית החושך הגדול הזה היא להגיע לאור הגדול של הגאולה השלמה במהרה בימינו.</p>
        </div>
        <div data-book="1" data-parasha="3" data-lesson="2" class="long-text">
             <h2 style="text-align:center">השמחה בפרשת לך-לך</h2>
            <p style="font-size:25px; font-weight:bold; text-align:center">פרשת לך-לך</p>
            <p>השבוע של פרשת לך-לך הוא שבוע שמח. בכל יום מימי השבוע אנו חיים עם אברהם אבינו, היהודי הראשון. אברהם הוא גם הראשון שפתח את צינור מסירות-הנפש והנחילה לדורותיו, לכל בני-ישראל.

במובן זה יש יתרון ומעלה לאברהם אף על יצחק ויעקב. הללו הם בבחינת אבות לצאצאיהם בלבד, ואילו אברהם הוא אב לכל בני ובנות ישראל, אפילו הגרים, שאינם צאצאי אברהם יצחק ויעקב. זאת, משום שאברהם הוא אביהם של כל הגרים, בהיותו ראשון המתגיירים והמתמסרים לעבודת ה'.</p>
            <p style="font-size:25px; font-weight:bold; text-align:center">אבי הגרים</p>
            <p>זה היסוד לתשובתו המפורסמת של הרמב"ם, שגם הגרים יכולים לומר "לאבותינו". גם הם נחשבים בני אברהם, משום שאברהם הוא אב לכל גר שמתגייר.

על-כן גם כוח מסירות-הנפש של אברהם אבינו מוענק לכל בני-ישראל, אף הגרים. גם הם נדרשים לעסוק בקיום התורה והמצוות בכל התקיפות והנחישות, אף כשיש צורך במסירות-נפש.

זו מעלתה של פרשת לך-לך, שבה אנו חיים עם אברהם אבינו, אביה של מסירות-הנפש היהודית.</p>
            <p style="font-size:25px; font-weight:bold; text-align:center">עבודת הנבראים</p>
            <p>השבוע שלאחר מכן צריך להיות שמח ביתר שאת, שכן אז אנו קוראים על אברהם אבינו כפי שנתעלה למדרגה גבוהה לאין-ערוך, על-ידי המילה. גם קודם המילה היה אברהם אבינו בעל דרגה עליונה ביותר, והגיע לרמה גבוהה מאוד של הכרה באלוקות, אבל המילה הגביהה אותו לדרגה גבוהה לאין-ערוך ממש.

דרגתו של אברהם אבינו קודם המילה הייתה השיא שאליו מסוגל נברא להגיע. אברהם אבינו קודם המילה מייצג את השלמות של עבודת הנבראים, כפי שהיא מצד עצמה. אולם מכיוון שהאדם הנברא מוגבל, ממילא גם העלייה שלו מוגבלת ואינה מתקרבת כלל וכלל אל האלוקות האין-סופית.</p>
            <p style="font-size:25px; font-weight:bold; text-align:center">התגלות האין-סוף</p>
            <p>עם המילה נתעלה אברהם אבינו לדרגה עליונה לאין-ערוך. את המילה הוא קיים לא מתוך הכרתו האנושית, כנברא שהגיע להכרה באלוקות, אלא על-פי ציווי ה'. כאן נוצר חיבור בין אברהם לקב"ה, חיבור שנעשה בכוחו של הקב"ה, וממילא הוא מרים את האדם לדרגה שונה לחלוטין.

משום כך קשורה המילה ללידה: כשם שתינוק שנולד הוא יצירה חדשה והתגלות כוחו האין-סופי של הקב"ה למטה, כך המילה היא התגלות של כוח אלוקי שלמעלה מגדרי הבריאה, שהאדם מגיע אליו רק על-ידי קיום ציווי ה'.

על-כן גדלה השמחה לאחר פרשת לך-לך, ושמחה זו מלווה אותנו לאורך כל פרשיות התורה.</p>
        </div>
        <div data-book="1" data-parasha="3" data-lesson="3" class="long-text">
             <h2 style="text-align:center">מהותו של יהודי</h2>
            <p style="font-size:25px; font-weight:bold; text-align:center">ויאמר ה' אל אברם לך-לך (בראשית יב,א)</p>
            <p>חז"ל מספרים על אברהם אבינו, שכבר בגיל שלוש "הכיר את בוראו". אחר-כך התמסר להפצת האמונה בבורא העולם. הוא גם הושלך לכבשן האש בשל אמונתו זו. ואולם, כשהתורה מספרת על אברהם אבינו, היא מדלגת על כל הפרק הנכבד הזה בחייו ומתחילה לספר על הציווי "לך לך מארצך וממולדתך ומבית אביך", ציווי שנאמר לאברהם בהיותו בן שבעים וחמש שנים.

לא זו בלבד שהתורה אינה רואה לנכון לתאר את דמותו קודם הציווי הזה - ולו במילים אחדות, כפי שנאמר אצל נח שהיה "איש צדיק תמים" - אלא בסוף הפרשה הקודמת, כשמונה התורה את בני משפחת תרח, היא מזכירה את אברהם כאחד מבני המשפחה, מבלי לייחדו כלל!</p>
            <p style="font-size:25px; font-weight:bold; text-align:center">התעלמות מכוונת</p>
            <p>למעשה מבקשת כאן התורה לבטא רעיון מרכזי במהותו של העם היהודי. בהתעלמותה המכוונת של התורה מקורות חייו של אברהם עד פרשת לך-לך היא מלמדת אותנו, כי דווקא בנקודה זו מתחילה ההיווצרות של המהות היהודית ומכאן מתחיל קיומו של עם-ישראל.

עד אז היה אברהם אבינו ככל האדם, אלא שבכוח שכלו והבנתו הצליח להגיע להכרת הבורא. זו אמנם דרגה גבוהה ביותר, ומבחינה זו היה אברהם אבינו אחד ומיוחד, אבל עדיין אין בכך כדי לרומם את אברהם אבינו מכל האדם.

קשר כזה עם הקב"ה, ככל שיהיה נעלה, הוא קשר מוגבל, שכן הוא תלוי במידת ההבנה וההכרה האנושית. גם אם ההתקשרות שלו לקב"ה חזקה עד כדי מסירות-נפש ממש, עדיין זו מסירות-נפש הנובעת מתוך שיקולים שכליים, אנושיים, שמעצם מהותם הם מוגבלים.</p>
            <p style="font-size:25px; font-weight:bold; text-align:center">בנים לה'</p>
            <p>הקשר של יהודי עם הקב"ה אינו מבוסס על הכרה שכלית-אנושית. זהו קשר הטבוע בעצם המהות. הקשר בין יהודי לקב"ה כמוהו כקשר בין בן לאביו, קשר הנובע מהעובדה שהבן הוא חלק מן האב.

זה קשר עמוק ונפלא שהאדם, בכוחותיו ובמאמציו העצמיים, לעולם אינו יכול להגיע אליו. רק הקב"ה, שבחר בעם-ישראל ויצר את ההתקשרות העצומה הזאת, יכול ליצור קשר כזה בינו לבין נברא, ועל כך אכן נאמר "קירבנו המקום לעבודתו".

הדבר הזה התחולל בציווי 'לך-לך'. זו הייתה הנקודה שבה אמר הקב"ה לאברהם: עזוב כל מה שהיית עד עכשיו ולך אל מהות עליונה לחלוטין. בציווי זה הרים הקב"ה את אברהם אבינו ממעמד של אדם רגיל והפכו ליהודי - אדם שקשור בעצם מהותו עם הקב"ה, התקשרות שהיא למעלה מגדרי אנוש.</p>
            <p style="font-size:25px; font-weight:bold; text-align:center">לא להמתין</p>
            <p>מכאן גם נגזרת הסתכלות מעמיקה בכל יהודי. הקשר בין הקב"ה לעם-ישראל, שהחל ב'לך-לך', חל על כל יהודי. כל אחד ואחד מעם-ישראל, יהיה מי שיהיה, קשור עם הקב"ה בעצם מהותו - קשר שמעל השכל ומעל ההכרה העצמית.

כשפוגשים יהודי שעד עתה לא היה לו קשר גלוי לחיי היהדות, אין להמתין עד שילמד ויבין ויגיע להכרה בחשיבות התורה והמצוות. אפשר וראוי להתחיל מיד ב'לך-לך' - בקיום רצון ה' בפועל, שכן הוא כבר קשור עם הקב"ה בעצם נשמתו. אדרבה, מתוך קיומו של רצון ה', יגיע אחר-כך גם להכרה ולהבנה הנכונה.</p>
        </div>
        <div data-book="1" data-parasha="3" data-lesson="4" class="long-text">
            <h2 style="text-align:center">יהודי צריך ללכת תמיד</h2>
            <p style="font-size:25px; font-weight:bold; text-align:center">לך לך מארצך וממולדתך ומבית אביך (בראשית יב,א)</p>
            <p>עשרה ניסיונות נתנסה אברהם אבינו. אחד הגדולים שבהם היה הניסיון באור-כשדים, כאשר אברהם בחר להיות מושלך לכבשן-אש ולא להתכחש לאמונתו בקב"ה. אך הניסיון הזה מוזכר בתורה ברמז בלבד, ואילו הניסיון הראשון שעליו מספרת התורה בפירוט הוא בתחילת פרשתנו - "לך לך מארצך וממולדתך ומבית-אביך". הסיבה לכך היא, משום שניסיון זה קיים בעבודתו של כל יהודי.

בראש ובראשונה נאמר הציווי הזה לנשמה, קודם ירידתה לגוף. הנשמה, מצד עצמה, אינה רוצה לרדת לעולם הזה, כמאמר חז"ל "על כורחך אתה חי", שכן היא רוצה להישאר במעמדה תחת כיסא הכבוד. אומר לה הקב"ה: "לך לך מארצך וממולדתך ומבית-אביך" - הוא מצווה עליה לרדת למטה, ולעבור את השלבים השונים המרומזים בפרטי הציווי.</p>
            <p style="font-size:25px; font-weight:bold; text-align:center">ירידת הנשמה</p>
            <p>בראש ובראשונה צריכה הנשמה לצאת מ"ארצך". עליה לרדת מדרגת הרצון האלוקי ('ארץ' רומזת לרצון), שבו מושרשות נשמות ישראל. לא די בכך, אלא היא צריכה לעזוב גם את דרגת "מולדתך" ו"בית אביך", ספירות החכמה והבינה האלוקיות. הנשמה צריכה לעזוב את כל אלה וללכת - לעולם הזה הגשמי.

בפסוק זה גם מרומזת תכלית הירידה: "אל הארץ אשר אראך" - שהקב"ה עצמו מראה. כל הדרגות העליונות, שבהן עמדה הנשמה קודם ירידתה לעולם הזה, הן רק הארה מקדושתו של הקב"ה, אולם הקב"ה עצמו נמצא כאן, בעולם הזה. כאשר נשמה יורדת לעולם הזה ומתלבשת בגוף גשמי ומקיימת את התורה והמצוות, היא מתדבקת בקב"ה בכבודו ובעצמו.</p>
            <p style="font-size:25px; font-weight:bold; text-align:center">להתנתק מהטבעיות</p>
            <p>לאחר שהנשמה כבר מגיעה לעולם הזה, ניתן לה מחדש הציווי "לך-לך". בראש ובראשונה צריך יהודי לצאת "מארצך" - מהרצונות ומהמאוויים הטבעיים של הנפש הבהמית. כמו-כן עליו לצאת "ממולדתך" - השכל האנושי הטבעי והמידות הטבעיות.

בכל אלה לא די, אלא יהודי נדרש לצאת גם "מבית אביך" - מכל ההרגלים השליליים והחינוך הבלתי-ראוי שאולי קיבל. עליו לצאת מכל אלה וללכת "אל הארץ אשר אראך" - לבית-הכנסת ולבית-המדרש.</p>
            <p style="font-size:25px; font-weight:bold; text-align:center">עלייה נצחית</p>
            <p>גם לאחר שיהודי כבר הגיע למדרגה זו, והוא כבר השתחרר מרצונותיו הגשמיים, מהשכל הטבעי וממידותיו הטבעיות ואף התנתק מההרגלים שרכש בנעוריו, עדיין לא תמה העבודה הרוחנית של "לך-לך".

הציווי "לך-לך" הוא נצחי והוא נאמר גם ליהודי שהגיע לדרגה רוחנית גבוהה. הוא נדרש לצאת גם מהרצונות, השכל והמידות של הנפש האלוקית ולהגיע לרמה גבוהה עוד יותר של דבקות בקב"ה עצמו. כי "לך-לך" הוא הציווי הראשון שנאמר ליהודי הראשון, והוא ציווי נצחי שנאמר לכל יהודי, בכל עת ובכל זמן ובכל דרגה שבה יעמוד.</p>
        </div>
        <div data-book="1" data-parasha="3" data-lesson="5" class="long-text">
             <h2 style="text-align:center">הולכים אל היעד</h2>
            <p style="font-size:25px; font-weight:bold; text-align:center">ויאמר ה' אל אברם לך-לך... אל הארץ אשר אראך (בראשית יב,א)</p>
            <p>בפרשתנו מתחילה ההכנה לשני דברים מרכזיים בייעודו של עם-ישראל - קניינה של ארץ-ישראל ומתן-תורה. הקב"ה מצווה את אברהם אבינו "לך-לך" - ללכת לארץ-ישראל, ובכך החלה ההכנה לקניין הארץ. כמו-כן, בעצם הציווי הזה החלה להתגבש מהותו של עם-ישראל, כהכנה למתן-התורה.

ידוע, שכל הוראות התורה נצחיות הן. אם-כן, עלינו לומר שבכל דור ובכל זמן אומר הקב"ה לכל יהודי: "לך-לך". מהי משמעות הציווי הזה עתה, לנו? הלוא ארץ-ישראל נקנתה מכבר על-ידי עם-ישראל וגם מתן-התורה כבר היה לפני יותר משלושת-אלפים ושלוש-מאות שנה.</p>
            <p style="font-size:25px; font-weight:bold; text-align:center">ירושת הארץ השלמה</p>
            <p>לאמיתו של דבר, בשני המובנים הללו עדיין נמצאת בעיצומה העבודה של 'לך-לך'. יהודי, בכל זמן ובכל מקום, צריך לדעת שעליו להימצא תמיד בתנועה של 'לך-לך', לקראת שני היעדים הללו.

בברית בין-הבתרים נתן הקב"ה לאברהם את ארץ-ישראל בשלמותה - ארץ עשר אומות. בפועל לא ניתנו לעם-ישראל אלא ארצותיהם של שבעת עמי כנען, ואילו שלוש הארצות הנוספות עתידות להינתן לעם-ישראל בעתיד, "בימי המלך המשיח".</p>
            <p style="font-size:25px; font-weight:bold; text-align:center">בלי מלחמות</p>
            <p>מכאן, שמאז הציווי של הקב"ה לאברהם 'לך-לך', עדיין נתון עם-ישראל בשאיפה להגשים יעד זה ולהגיע לקניינה של ארץ-ישראל בשלמותה. תשוקה זו גוברת ומתעצמת במיוחד בדורנו זה, כאשר על-פי כל הסימנים, זה הדור האחרון של הגלות והראשון לגאולה.

אלא שהחידוש שיהיה עתה, לעומת קניין הארץ בעבר, ששלוש הארצות הנוספות יושגו בלי מלחמות, שהרי בזמן הגאולה לא יהיו עוד מלחמות. ארצות אלה יינתנו בדרכי נועם ובדרכי שלום, מכיוון שאומות-העולם ימסרו אותן לעם-ישראל מרצונן.</p>
            <p style="font-size:25px; font-weight:bold; text-align:center">הכנה ל"תורה חדשה"</p>
            <p>כך גם מבחינת ההכנה למתן התורה. אמנם מתן התורה כבר היה, אך עדיין לא קיבלנו את כולה בשלמותה, שכן רק בימות המשיח נזכה לגילויה של 'תורה חדשה', כפי שנאמר: "תורה חדשה מאיתי תצא", ועד שאמרו חז"ל: "תורה שאדם למד בעולם הזה, הבל היא לפני תורתו של משיח".

לכן גם עתה הננו נתונים בתנועה מתמדת של קיום הציווי 'לך-לך' - ללכת ולהתקדם בכל יום ויום לעבר הייעוד הגדול של התגלות התורה החדשה על-ידי משיח-צדקנו.

ומכיוון שאנו עומדים עתה ממש סמוך להגשמת ייעוד זה, צריך הדבר להשתקף בעבודתו של כל יהודי, על-ידי שהוא מוסיף בלימוד התורה ביתר שאת וביתר עוז, ובמיוחד בענייני גאולה ומשיח שבתורה, עד שבקרוב ממש נזכה לגילוי ה'תורה חדשה' ולקניין ארץ-ישראל בשלמותה, בגאולה האמיתית והשלמה.</p>
        </div>
        <div data-book="1" data-parasha="3" data-lesson="6" class="long-text">
            <h2 style="text-align:center">שלושה מזבחות</h2>
            <p style="font-size:25px; font-weight:bold; text-align:center">ויבן שם מזבח לה' (בראשית יב,ז)</p>
            <p>בפרשתנו מסופר על שלושה מזבחות שבנה אברהם אבינו: אחד באזור שכם ואלון מורה, שם נתגלה אליו הקב"ה - "ויבן שם מזבח לה' הנראה אליו"; שני בין בית-אל לעי - "ויבן שם מזבח לה' ויקרא בשם ה'"; ושלישי כשהגיע לאלוני ממרא - "ויבן שם מזבח לה'".

על המזבח הראשון מפרש רש"י, שהוא נבנה "על בשורת הזרע ועל בשורת ארץ-ישראל". על בניית המזבח השני מסביר רש"י: "נתנבא שעתידין בניו להיכשל שם על עוון עכן, והתפלל שם עליהם". אולם על המזבח השלישי אין רש"י מביא כל טעם והסבר.</p>
            <p style="font-size:25px; font-weight:bold; text-align:center">שלושה סוגי עבודה</p>
            <p>שלושת המזבחות מייצגים שלושה סוגים כלליים שקיימים בעבודת-ה':

הסוג הראשון הוא - עבודה לצורך קבלת שפע אלוקי מלמעלה. יהודי יודע שעל-ידי התורה והמצוות משפיע הקב"ה מחסדו הגדול על הבריאה, ולכן הוא עובד את הקב"ה וממלא את רצונו, מתוך שאיפה לזכות בשפע הגדול הזה.

הסוג השני הוא כפרה על חטא ועוון - אדם יודע שחטא לפני הקב"ה ושעליו למרק את החטא. לכן הוא עושה תשובה על חטאיו ומוסר את עצמו לעבודת ה', כדי להתקרב מחדש אל הקב"ה.

הסוג השלישי הוא עבודת-ה' לשמה - זו עבודה בלי שום מניע צדדי, אלא עבודה טהורה שהיא לשם ה' בלבד.</p>
            <p style="font-size:25px; font-weight:bold; text-align:center">סימן לבנים</p>
            <p>זה ההסבר הפנימי לכך שלא ניתן שום הסבר וטעם למזבח השלישי, מכיוון שהוא מייצג את עבודת-ה' הצרופה, שבאה לשם ה' בלבד, בלי שום עניין צדדי:

המזבח הראשון מייצג את עבודת-ה' הקשורה להרעפת שפע מלמעלה ("בשורת הזרע" ו"בשורת ארץ-ישראל"). המזבח השני קשור לכפרת חטא ועוון (תפילה על עוון עכן). ואילו למזבח השלישי אין טעם - זו עבודת ה' לשמה.

ידוע הכלל: "מעשה אבות - סימן לבנים", וכן נאמר, שמעשי האבות "באים ללמד על העתיד". כך גם מזבחותיו של אברהם אבינו מעניקים כוח לעם-ישראל, לשלושת הסוגים הללו שיש בעבודת-ה', ויש בזה גם רמז לשלושת בתי-המקדש.</p>
            <p style="font-size:25px; font-weight:bold; text-align:center">סוגים בקרבנות</p>
            <p>אנו מוצאים שלושה סוגים אלה גם בעבודת הקרבנות של עם-ישראל. יש סוגים שונים בקרבנות, אך בכללות הם מתחלקים לשלושה: שלמים, חטאת ועולה.

מהותו של קרבן השלמים היא, שיש בו חלק שמוקרב לה', ואילו עיקר הבשר נשאר לבעלים. קרבן זה מסמל את השפע שהאדם זוכה לו על-ידי עבודתו. קרבן החטאת - עניינו כפרה על חטאים. ואילו קרבן העולה - הוא כליל לה', אין ממנו הנאה לבעלים, והוא מייצג את עבודת-ה' הצרופה, שנעשית לשם ה' בלבד.</p>
            <p style="font-size:25px; font-weight:bold; text-align:center">לא ייחרב</p>
            <p>גם בעבודת-ה' שלנו קיימים שלושת הסוגים הללו: א) תורה ומצוות בכלל, שעל-ידיהן מרעיף הקב"ה שפע על העולם; ב) עבודת התשובה, שעל-ידה מתקנים חטאים ועוונות; ג) עבודת-ה' מתוך מסירות-נפש, שאין בה שום מחשבה אישית, אלא רק לכבודו יתברך.

שלושת המזבחות הללו גם רומזים לשלושת בתי-המקדש. המזבח הראשון והשני רומזים לבית-המקדש הראשון והשני, ואילו המזבח השלישי, שנעשה לשם ה' בלבד, רומז לבית-המקדש השלישי, שיהיה נצחי ושלא ייחרב לעולם. זה כוחה של מסירות-הנפש והעבודה לשם ה' בלבד, בלי מחשבות על שום תועלת אישית, שדווקא על-ידן זוכים לגאולה האמיתית והשלמה ולבניין בית-המקדש השלישי בקרוב ממש.</p>
        </div>
        <div  data-book="1" data-parasha="3" data-lesson="7" class="long-text">
            <h2 style="text-align:center">למה מבקשים שכר?</h2>
            <p style="font-size:25px; font-weight:bold; text-align:center">אל תירא אברם, אנכי מגן לך, שכרך הרבה מאד (בראשית טו,א)</p>
            <p>לאחר ניצחונו הגדול של אברהם אבינו על ארבעת המלכים, אמר לו הקב"ה: "אל תירא אברם... שכרך הרבה מאוד". מפרש רש"י, שאברהם נתיירא שמא כבר קיבל שכר על כל צדקותיו. על כך הרגיעו הקב"ה: "מה שאתה דואג על קיבול שכרך - שכרך הרבה מאוד".

ברור בתכלית, שאברהם עבד את קונו עבודה לשמה, 'עבודה מאהבה'. הרמב"ם מגדיר מהי עבודה מאהבה - "עוסק בתורה ובמצוות... לא כדי לירש הטובה, אלא עושה האמת מפני שהוא אמת"; ומוסיף הרמב"ם, שזו "מעלת אברהם אבינו... שלא עבד אלא מאהבה". איך ייתכן אפוא שאברהם היה מוטרד ממצב שכרו, עד שהקב"ה היה צריך להרגיעו בעניין זה?!</p>
            <p style="font-size:25px; font-weight:bold; text-align:center">כבוד שמים</p>
            <p>גם בתחילת הפרשה מוצאים אנו דבר דומה. בהמשך לציווי "לך-לך" אומר הקב"ה לאברהם: "ואגדלה שמך". ואף כאן נשאלת השאלה - וכי אברהם, שאמר על עצמו "ואנכי עפר ואפר", חיפש גדולה וכבוד?!

אלא היא הנותנת: דווקא משום שאברהם החשיב את עצמו לעפר ואפר - לא ראה את עצמו מציאות אישית, אלא 'מכשיר' ביד ה', שכל ייעודו ותכליתו לפרסם את שם ה' בעולם. שמו וכבודו לא נתפסו בעיניו כדבר אישי, אנוכיי, אלא כחלק מכבוד שמים. כל שאיפתו בחייו הייתה להביא את הבריות להכרה בבורא העולם, ועל כך אמר לו הקב"ה כי יגדל את שמו, וממילא יתגדל כבוד שמים.</p>
            <p style="font-size:25px; font-weight:bold; text-align:center">שכר כעבודה</p>
            <p>דבר זה מסביר גם את פשר דאגתו של אברהם לשכרו. אף את השכר שניתן לו בעד עבודתו לבוראו לא ראה כהנאה אישית שלו, אלא כביטוי לכך, שעבודת-ה' היא דבר טוב, שמביא עמו עושר וכבוד. הוא רצה לקבל שכר כדי שהבריות יראו, שהאמונה בה' היא הדרך האמיתית ושהקב"ה משלם טובה למאמיניו ולעובדיו.

לכן דאג אברהם שמא כבר קיבל את שכרו, ומעתה לא יהיה לו די עושר וכבוד. חששו נבע מכך, שהאנשים עלולים לפרש זאת כביטוי של חולשה ולטעון, שהאמונה בה' אין בכוחה להבטיח שפע וברכה, שהרי אפילו צדיק כאברהם ירד מגדולתו. לא לעצמו דאג אברהם, אלא לכבוד שמים. ועל כך אמר לו הקב"ה: "אל תירא... שכרך הרבה מאוד".</p>
            <p style="font-size:25px; font-weight:bold; text-align:center">הגוף והנשמה</p>
            <p>זה גם הפירוש הפנימי במאמר חז"ל "מתוך שלא לשמה בא לשמה" - שב'תוך' ה'שלא לשמה' מסתתר ה'לשמה': כאשר יהודי עוסק בתורה ובמצוות אפילו 'שלא לשמה' - כדי לקבל על כך שכר מן השמים - אין זה אלא מצד הגוף. אך מצד הנשמה, גם השכר הוא חלק מעבודת-ה', מכיוון שעל-ידו מתרבה כבוד שמים והכול רואים שדרך התורה מביאה עמה שפע וברכה.

אמנם הגוף הגשמי מבקש את השכר מטעמים אישיים-אנוכיים, אבל מאחורי זה מסתתר רצונה של הנשמה שיתגדל ויתקדש שמו של הבורא בעולם, על-ידי שהכול יראו את שכרו של עובד ה', כאברהם אבינו בשעתו.</p>
        </div>
        <div data-book="1" data-parasha="3" data-lesson="8" class="long-text">
            <h2 style="text-align:center">תמימות של יהודי</h2>
            <p style="font-size:25px; font-weight:bold; text-align:center">והיה תמים (בראשית יז,א)</p>
            <p>כאשר ציווה הקב"ה את אברהם אבינו על מצוות המילה, אמר לו: "התהלך לפני והיה תמים". כלומר, עם המילה זכה אברהם למעלת התמימות.

מהי תמימות? המשמעות הראשונית של תמימות היא שלמות - בלא חיסרון. דבר שיש בו חיסרון או פגם, אינו שלם ואינו תמים. למשל, כשהתורה אומרת "כבש תמים" - היא מתכוונת לכבש שאין בו מום.

אולם המושג תמימות יש בו גם משמעות עליונה יותר - לא רק שאין כאן פגם, אלא שהדבר מושלם במיוחד. שנה שלמה היא בת שנים-עשר חודשים, אך שנה תמימה - זו שנת העיבור, שבה שלושה-עשר חודשים.</p>
            <p style="font-size:25px; font-weight:bold; text-align:center">תמימות במילה</p>
            <p>שני המובנים הללו מצויים גם במצוות המילה. בראש ובראשונה - המילה משלימה חיסרון, מבטלת מצב פגום של ערלות. קודם המילה האדם הוא ערל ונושא עליו פגם, והמילה עושה אותו שלם, ללא פגם - תמים.

המעלה השנייה של המילה - שהיא מוסיפה שלמות יתרה. לאחר שהוסרה הערלה והאדם כבר שלם, מוסיפה בו המילה מעלה נוספת - אות ברית בין האדם לבין הקב"ה. זו התמימות היתרה שמעניקה המילה, בכך שהיא קושרת את האדם בברית נצחית עם הקב"ה, ואז הוא נעשה שלם עוד יותר מדרגת השלמות שהייתה לו קודם לכן.</p>
            <p style="font-size:25px; font-weight:bold; text-align:center">תום-לב</p>
            <p>אולם יש במושג תמימות משמעות נוספת - תום-לב, הליכה בתמימות. וכפי שנצטווינו: "תמים תהיה עם ה' אלוקיך", ומפרש רש"י: "התהלך עמו בתמימות ותצפה לו, ולא תחקור אחר העתידות, אלא כל מה שיבוא עליך, קבל בתמימות".

גם מעלה זו נמצאת במצוות המילה, שכן מצווה זו מבטאת את התמסרותו המוחלטת של האדם לקב"ה, שאינו שואל שום שאלות אלא מקיים את ציווייו בתמימות. וכפי שיש המפרשים בדרך זו את הציווי "התהלך לפני והיה תמים" שנאמר לאברהם: "שלא תשאל למה המילה", "שיקבלהו בתמימות, לא ישאל מה זה ועל מה זה".</p>
            <p style="font-size:25px; font-weight:bold; text-align:center">בלי שאלות</p>
            <p>שלוש דרגות אלה קיימות גם במשמעות הרוחנית של מצוות המילה - הלוא היא מילת הלב. הדרגה הראשונה - הסרת הערלה, להשתחרר משליטת יצר-הרע ותאוות הלב. הדרגה השנייה - להיות תמים, להעלות בקודש ולגלות את הקדושה שנמצאת בעומק הנפש. הדרגה השלישית - הליכה בתמימות, להתבטל לגמרי לפני הקב"ה, להניח הצידה את השכל והרצון האישיים ולקיים את ציווי ה' מתוך קבלת-עול מוחלטת.

על-ידי עבודה כזאת זוכים לקיום דברי חז"ל "כל המתמים עצמו, הקב"ה מתמים עמו... כל המתמים עצמו, שעה עומדת לו", וכפי שהקב"ה הבטיח לאברהם: "והיית לאב המון גויים". כך נזכה גם אנו לקיום הייעוד "והיו מלכים אומנייך ושרותיהם מניקותייך", בתכלית השלמות, כפי שיהיה בגאולה האמיתית והשלמה, בקרוב ממש, על-ידי משיח-צדקנו.</p>
        </div>


        <div data-book="1" data-parasha="4" data-lesson="1" class="long-text">
            <h2 style="text-align:center">כוחה של ברית-מילה</h2>
            <p style="font-size:25px; font-weight:bold; text-align:center">וירא אליו ה'... והוא יושב פתח האוהל (בראשית יח,א)</p>
            <p>הקב"ה נתגלה לאברהם אבינו פעמים רבות גם קודם שנימול, אולם ההתגלות שבה נפתחת פרשתנו - "וירא אליו ה'" - היה בה יתרון גדול על ההתגלויות שקדמו לה.

אחד החידושים של התגלות זו מרומז במילים "והוא יושב פתח האוהל". בפרשה הקודמת נאמר "ויפול אברהם על פניו", ומפרש רש"י: "ממורא השכינה, שעד שלא מל, לא היה בו כוח לעמוד". אולם לאחר שנימול, היה בכוחו לקבל את התגלות השכינה גם כשהוא יושב, כפי שנאמר במדרש, שהקב"ה אמר: "עכשיו שנימול, הוא יושב ואני עומד".</p>
            <p style="font-size:25px; font-weight:bold; text-align:center">לקבל בגוף</p>
            <p>ההבדל בין התגלות שגורמת לאדם 'ליפול על פניו' לבין התגלות שבה הוא נשאר 'יושב' הוא, שההתגלות הראשונה היא למעלה מיכולת הקיבול של הגוף, ולכן הגוף מאבד את כוחו ואת גדרי מציאותו, ואילו בהתגלות השנייה יש לגוף כוח לקבלה בכליו ולהישאר במציאותו.

זו הייתה פעולתה של ברית-המילה - שעל-ידה יכול היה גופו של אברהם אבינו לקבל את הגילוי האלוקי באופן של 'התיישבות'.

זהו צד אחד של החידוש שנוצר לאחר ברית-המילה - היכולת של אברהם לקבלה בפנימיות. אך יש גם חידוש מבחינת סוג הגילוי. ה'אור-החיים' מדייק בלשון "וירא אליו ה'", ולא "וירא ה' אליו", שהגילוי עכשיו היה של כל דרגת האלוקות המרומזת בשם ה', ולא של חלק ממנה בלבד, כפי שהיה בהתגלויות הקודמות.</p>
            <p style="font-size:25px; font-weight:bold; text-align:center">שלוש-עשרה בריתות</p>
            <p>לפנינו אפוא יתרון כפול, הן מבחינת הקב"ה, שכאן נתגלתה דרגה אלוקית עליונה ביותר, והן מבחינתו של אברהם, שעכשיו נתקבלה ההתגלות בכלי גופו הגשמי.

דבר זה נעשה על-ידי המילה, שגם בה קיימים שני הקצוות הללו: מצד אחד היא למעלה מכל מצוות התורה, שכן על כל המצוות נכרתו שלוש בריתות, ואילו על המילה נכרתו שלוש-עשרה בריתות. ומצד שני, זו המצווה היחידה שחודרת לתוך הגוף הגשמי ממש - "והייתה בריתי בבשרכם לברית עולם".</p>
            <p style="font-size:25px; font-weight:bold; text-align:center">תשוקה לאלוקות</p>
            <p>כוח זה, של התחברות בין דרגת הקדושה העליונה ביותר לבין הגוף הגשמי, עובר בירושה מאברהם אבינו לכל יהודי. כאשר ילד יהודי נכנס בבריתו של אברהם אבינו, נכנסת לקרבו הנפש הקדושה, "חלק א-לוה ממעל ממש", ועל-ידה ניתנת לו האפשרות של הכרה באלוקות, עד שהיא חודרת גם לתוך חייו הגשמיים.

צריך רק שתהיה ליהודי תשוקה לראות את ההתגלות הזאת לא רק בתחושה הפנימית של נפשו, אלא גם בעיניו הגשמיות. עצם התשוקה הזאת ממהרת ומזרזת את בואו של משיח-צדקנו, שיביא את הגאולה האמיתית והשלמה, שבה יתקיים הייעוד "וראו כל בשר... כי פי ה' דיבר" - שהבשר הגשמי יראה את הגילוי האלוקי שקיים בכל הבריאה, ובקרוב ממש.</p>
        </div>
        <div data-book="1" data-parasha="4" data-lesson="2" class="long-text">
             <h2 style="text-align:center">גם צדיק נדרש למול את עצמו</h2>
            <p style="font-size:25px; font-weight:bold; text-align:center">וירא אליו ה' (בראשית יח,א)</p>
            <p>נכדיו של כ"ק אדמו"ר ה'צמח-צדק' נהגו להיכנס אליו ביום-הולדתם, כדי לקבל את ברכתו. כאשר מלאו לנכדו, כ"ק אדמו"ר הרש"ב, ארבע או חמש שנים (בכ' במרחשוון), נכנס אל סבו ופרץ בבכי. על שאלת סבו למה הוא בוכה, השיב, כי למד בפרשת-השבוע, פרשת וירא, שהקב"ה התגלה אל אברהם, ועל-כן הוא בוכה - מדוע הקב"ה אינו מתגלה אליו.

השיב לו ה'צמח-צדק': "כשיהודי (צדיק) בן תשעים ותשע שנים מחליט למול את עצמו, ראוי הוא שהקב"ה יתגלה אליו". תשובת הרבי הניחה את דעתו של הילד, והוא חדל לבכות.</p>
            <p style="font-size:25px; font-weight:bold; text-align:center">שליטה מלאה</p>
            <p>סיפור זה יכול ללמדנו כמה וכמה דברים. ראשית עלינו לדעת, שיהודי, בכל מצב שהוא נמצא בו, גם אם עדיין "לא הגיע לחינוך" (כמו הרש"ב, שהיה בן ארבע-חמש), יכול וצריך לשאוף לכך שהקב"ה יתגלה אליו, והדבר צריך לכאוב לו עד דמעות.

יתרה מזו: הוא רשאי לתבוע שהקב"ה יתגלה אליו באותה דרגה שנתגלה אל אברהם לאחר ברית-המילה. אמנם הקב"ה נתגלה לאברהם גם קודם שנימול, אבל ההתגלות שלאחר המילה - "וירא אליו ה'" - הייתה בדרגה גבוהה לאין-ערוך. לאחר המילה הוסיף הקב"ה בשמו (אברם) את האות ה' - אברהם, והגמרא מבארת, שאברהם הגיע אז לשליטה מלאה גם בחמשת האיברים שבני-אדם אינם שולטים עליהם.</p>
            <p style="font-size:25px; font-weight:bold; text-align:center">לדרוש בתוקף</p>
            <p>מובן אפוא שההתגלות של הקב"ה לאחר המילה הייתה בדרגה גבוהה ביותר. אף-על-פי-כן רשאי כל יהודי, גם מי "שלא הגיע לחינוך", במובן הרוחני, לדרוש בתוקף שהקב"ה יתגלה אליו, כשם שנתגלה לאברהם אבינו לאחר המילה.

מתשובתו של ה'צמח-צדק' אפשר ללמוד, שכדי לזכות להתגלותו של הקב"ה יש צורך ב'מילה'. גם מי שהגיע לדרגה העליונה ביותר, והוא כבר שולט על כל איבריו, לרבות האיברים שבדרך הטבע אין לאדם שליטה עליהם - נדרש 'למול' את עצמו.</p>
            <p style="font-size:25px; font-weight:bold; text-align:center">אין שלמות</p>
            <p>משמעותה של המילה היא, שהאדם יודע כי הוא אינו שלם, והוא נדרש לתקן את עצמו ולסלק ממנו 'ערלה' כלשהי, שמפריעה להשראת אור הקדושה. כל עוד קיימת בנפשו 'ערלה' זו, יש חשש שעלולים להשתלשל מזה עניינים נחותים, ורק לאחר ה'מילה' הוא ראוי להתגלותו של הקב"ה.

ה'מילה' היא עצם תחושת ההתבטלות והידיעה שמצבו הרוחני אינו שלם וכי עליו להשתנות. זו הקדמה שמכשירה את האדם להתעלות לדרגות עליונות, שבהן יהיה זכאי ל"וירא אליו ה'", במידה דומה לאברהם אבינו אחרי המילה. או-אז הוא נעשה שליט אמיתי על חושיו ואף על החלק שעליו לברר ולתקן בעולם, וכל העניינים שהוא זקוק להם בעבודת הבורא - "בני, חיי ומזוני רוויחי" (=בנים, חיים ופרנסה ברווח).</p>
        </div>
        <div data-book="1" data-parasha="4" data-lesson="3" class="long-text">
             <h2 style="text-align:center">שינוי הטבע כדי להציל נפשות</h2>
            <p style="font-size:25px; font-weight:bold; text-align:center">אשר יצוה את בניו ואת ביתו אחריו, ושמרו דרך ה' לעשות צדקה ומשפט (בראשית יח,יט)</p>
            <p>אברהם אבינו הצטיין מאוד במידת החסד. מידה זו לא נשארה שלו בלבד, אלא הונחלה על-ידו לזרעו אחריו, כפי שנאמר בפרשתנו: "כי ידעתיו למען אשר יצוה את בניו ואת ביתו אחריו, ושמרו דרך ה' לעשות צדקה ומשפט". אברהם הוריש אפוא את תכונת החסד שלו לכל צאצאיו.

גמילות חסדים היא אחד משלושת הסימנים של עם-ישראל. וכך אומרת הגמרא: "שלושה סימנים יש באומה זו - הרחמנים, והביישנים וגומלי חסדים...וכל שיש בו שלושה סימנים הללו - ראוי להידבק באומה זו".</p>
            <p style="font-size:25px; font-weight:bold; text-align:center">סימנים למה?</p>
            <p>הביטוי 'סימנים' משמעותו, שתכונות אלה משמשות סימן לדבר אחר, לתכונה עיקרית ומהותית של עם-ישראל. מהי תכונה זו שעליה הסימנים מורים? זוהי תכונת ההתבטלות. יהודי, בעצם מהותו, חש התבטלות כלפי הקב"ה, וכפי שאמר אברהם אבינו: "אנכי עפר ואפר".

מתוך אותה התבטלות נובעות התכונות שהן ה'סימנים' שלה: היהודי הוא ביישן, רחמן וגומל חסדים. זה הוא סדר הפעולה של יהודי: בושה - היא טבע הנפש, רחמנות - רגש בלב, וגמילות חסדים - מעשה החסד בפועל. הבושה מבטאת את נקודת ההתבטלות בגלוי, ולכן היא הסימן הראשון. היא גורמת ליהודי להיות רחמן, ומידת הרחמנות מניעה אותו לפעול בגמילות חסדים.</p>
            <p style="font-size:25px; font-weight:bold; text-align:center">חסד של גוי</p>
            <p>בנקודה זו טמון ייחודו של עם-ישראל לעומת העמים האחרים. גם בני אומות-העולם גומלים, לעיתים, חסד, אך אצלם אין הדבר נובע מהתבטלות אלא להפך, מגאווה. וכך אומרים חז"ל: "כל צדקה וחסד שאומות העולם עושין - אינן אלא להתייהר בו".

הגאווה יכולה אפילו לעורר לעיתים רגשות של רחמנות. הואיל והאדם חש עצמו גדול ומרומם, הוא רואה בזולת איש שפל, הזקוק לרחמים, והוא חש הנאה ותחושת גדלות מעצם הרחמים והחסד.</p>
            <p style="font-size:25px; font-weight:bold; text-align:center">רחמים ובושה</p>
            <p>אולם החסד של יהודי נובע, כאמור, מרגשות של התבטלות. מכיוון שאיננו מרגיש את עצמו מציאות עצמאית, אלא הוא בטל לגמרי כלפי הקב"ה, הוא חש צורך עמוק לעזור לעוד יהודי. מתוך תחושת ההתבטלות הזו הוא מרחם על כל מי שחסר לו דבר-מה.

זה הסדר בדרך-כלל, שמתוך הבושה מגיעים לרחמים ומהרחמים לגמילות חסדים בפועל. יש גם מצב הפוך, שדווקא מתוך הרחמים מגיע יהודי לידי בושה.

יהודי יודע, שעצם העובדה שחברו עני והוא עשיר, הרי זה כדי לזכותו במצוות הצדקה. שאם לא-כן, מדוע הקב"ה, שהוא זן ומפרנס לכול, יצר מצב שהוא עשיר ואילו חברו עני. אין זאת אלא שהקב"ה רוצה שפרנסתו של חברו תגיע דווקא על-ידו, על-ידי שייתן לו צדקה ויגמול עמו חסד.

הכרה זו גורמת לו בושה גדולה, שכן כדי שהוא יוכל לזכות במתן צדקה, צריך חברו לסבול עוני ומחסור! וכך, דווקא מתוך הרחמים על חברו העני, הוא מגיע לידי בושה גדולה ולהתבטלות פנימית ועמוקה.</p>
        </div>
        <div data-book="1" data-parasha="4" data-lesson="4" class="long-text">
            <h2 style="text-align:center">גמילות-חסד של יהודי</h2>
            <p style="font-size:25px; font-weight:bold; text-align:center">ואנכי עפר ואפר (בראשית יח,כז)</p>
            <p>כשהתחנן אברהם אבינו לפני הקב"ה שיסלח לאנשי סדום ועמורה, התבטא במילים: "ואנוכי עפר ואפר". אומרים על כך חז"ל: "בשכר שאמר אברהם אבינו 'ואנוכי עפר ואפר', זכו בניו לשתי מצוות: אפר פרה ועפר סוטה".

ידוע, שהקב"ה משלם שכר בשיטה של "מידה כנגד מידה" - השכר הוא מאותו סוג של המעשה שבעבורו הוא משולם. עלינו לומר אפוא, שנוסף על הדמיון המילולי בין הדברים ("עפר ואפר", "אפר פרה ועפר סוטה") חייב להיות גם קשר מהותי בין הביטוי "אנוכי עפר ואפר" לבין שתי המצוות הללו.</p>
            <p style="font-size:25px; font-weight:bold; text-align:center">גדולה וענווה</p>
            <p>אברהם אבינו הצטיין במיוחד במידת החסד, כפי שנאמר עליו: "אברהם אוהבי". הוא היה גומל חסדים בצורה מופלאה. אלא שגמילות חסדים יכולה לבוא משני מניעים: יש אדם הגומל חסד עם רעהו מתוך תחושת גדולה - הוא מרגיש עשיר וגדול, ומצד רגש גדלותו הוא רוצה להרעיף חסד על הכלל. ויש גמילות חסד שבאה דווקא מצד תחושת ענווה ושפלות - מתוך תחושה זו רוצה האדם לגמול חסד עם אחרים, כי הוא מרגיש שהם ראויים וחשובים ממנו.

החסד שמצד הגדולה יכול להתפתח גם לכיוונים שליליים (לחסד דישמעאל), שמטרתו להפגין עושר וגדולה. יותר משיש כאן חסד עם הזולת, יש כאן התפארות עצמית. לא-כן הוא החסד שמצד הענווה (חסד דאברהם), שכולו מסירות לזולת והתעלות על הצרכים האישיים.</p>
            <p style="font-size:25px; font-weight:bold; text-align:center">לוותר למען הזולת</p>
            <p>חסדו של אברהם אבינו נבע מענווה עצומה: "ואנוכי עפר ואפר". דווקא משום שהרגיש את עצמו קטן מכולם, והחשיב את הזולת בעל-ערך יותר ממנו, לכן הרעיף חסד על כל אחד ואחד. הוא העניק מכל אשר לו לזולתו, ולעצמו הותיר רק שיריים ומינימום הכרחי.

חסדו זה של אברהם נבחן בכך, שהיה מוכן לסכן את חייו במלחמה מול מלכים גיבורים כדי לפדות את לוט. אף את צרכיו הרוחניים דחה למען הזולת: פרשתנו מספרת על שלושת הערביים שעברו בסביבתו כשחזה בגילוי השכינה, והוא לא היסס לנתק את עצמו מגילוי השכינה כדי לקבל את פני אורחיו (ומזה למדו חז"ל שגדולה הכנסת אורחים יותר מהקבלת פני השכינה).</p>
            <p style="font-size:25px; font-weight:bold; text-align:center">הקב"ה מוותר</p>
            <p>נקודה זו של מסירות-נפש למען הזולת אנו רואים בשתי המצוות שקיבל כשכר - מצוות פרה אדומה ועפר סוטה. דין הפרה אדומה הוא, שהכוהן המטהר, שכל עניינו קדושה, נטמא, יורד מדרגתו הרוחנית, כדי לאפשר ליהודי שני להיטהר. אף בעפר סוטה אנו רואים מסירות-נפש - הפעם מצד הקב"ה - שציווה למחוק את שמו הקדוש על המים, כדי להשכין שלום בין איש לאשתו.

מצוות אלה הן שכר על ענוותנותו של אברהם אבינו, והן מורות לנו לנהוג במידתו: לסייע ליהודי שני אף במחיר ויתור על צרכינו הגשמיים והרוחניים, ועד כדי מסירות-נפש!</p>
        </div>
        <div data-book="1" data-parasha="4" data-lesson="5" class="long-text">
            <h2 style="text-align:center">להוסיף לחפור</h2>
            <p style="font-size:25px; font-weight:bold; text-align:center">הקריא אברהם אבינו לשמו של הקב"ה בפה כל עובר ושב (סוטה י,א)</p>
            <p>שני האבות, אברהם ויצחק, פעלו בדרך שונה זה מזה. מבחינות מסויימות דרכיהם אף היו מנוגדות זו לזו. שניהם היו מסורים לקב"ה בלב ונפש והפיצו את קדושתו בכל מקום, אך כל אחד ואחד מהם עשה זאת בדרך שונה.

אברהם עבר ממקום למקום, הן בארץ כנען והן בחוץ-לארץ, ופרסם את שם ה' בעולם. וכך מפרשת הגמרא את הפסוק "ויקרא שם בשם ה' א-ל עולם" - "אל תקרא ויקרא אלא ויקריא: הקריא אברהם אבינו לשמו של הקב"ה בפה כל עובר ושב". זאת עשה על-ידי הכנסת האורחים המופלאה שלו ובאמצעים נוספים, כמסופר בתורה. הדבר השתלב יפה עם מהותו של אברהם, איש החסד, שעניינו - לתת ולהעניק לזולת.</p>
            <p style="font-size:25px; font-weight:bold; text-align:center">להגיע לבד</p>
            <p>שונה הייתה דרכו ופעולתו של יצחק: הוא מעולם לא יצא מארץ-ישראל. מידתו הייתה גבורה, שמשמעותה - לעלות ולהתעלות מלמטה למעלה (לעומת מידת החסד, שעניינה נתינה והשפעה מלמעלה למטה). הדבר השתקף גם בעיסוקו בחפירת בארות: יצחק גילה את המים החיים הטמונים במעמקי האדמה, והעלה אותם למעלה. הוא לא הזרים לבאר מים ממקור אחר, אלא סילק את העפר הטיט והאבנים, וגילה שמקום שומם זה מכיל בתוכו עצמו מים חיים.

לעומת אברהם, שהביא את הקדושה אל העולם, עסק יצחק בעיקר בגילוי הקדושה הקיימת בעולם עצמו. הוא לימד את האנשים להגיע בעצמם, מתוך מחשבתם והתבוננותם שלהם, אל האמת האלוקית.</p>
            <p style="font-size:25px; font-weight:bold; text-align:center">ללמד את הזולת</p>
            <p>במעשיהם משמשים האבות דוגמה חיה לכל אחד ואחד מאיתנו. מאברהם עלינו ללמוד כיצד להביא אל העולם הגשמי את הקדושה ואת אור התורה והמצוות. אם פוגשים יהודי שעדיין אינו יודע על אור התורה ומצוותיה - צריך להתמסר אליו, ללמדו ולגלות לו את האמת האלוקית.

אך בכך לא די. יש ללמוד מיצחק את מלאכת 'חפירת הבארות' - לחשוף את הטוב הטמון בפנימיותו של כל יהודי. אי-אפשר להסתפק בכך שמלמדים את הזולת, צריך גם לדעת לגלות בתוכו ובנשמתו את האמונה ואת ניצוץ הקדושה שקיימים בו מכבר.</p>
            <p style="font-size:25px; font-weight:bold; text-align:center">לא להתייאש</p>
            <p>יצחק מלמד אותנו איך להתייחס לאותם יהודים שכלפי חוץ אין רואים בהם אלא "עפר, טיט ואבנים". מתברר, שאין זו אלא הסוואה בלבד. בתוך-תוכם מפכים מעיינות מים חיים של טוב, של אמונה ושל אהבה ליהדות. צריך רק להסיר את ה'טיט' החיצוני ולגלות את המעיין - את הנשמה הטהורה שבקרבם.

יבוא אדם ויאמר: כבר 'חפרתי' פעם ופעמיים, ולא מצאתי דבר; לא הצלחתי לגלות שום זיק יהודי! הבה נפנה שוב לסיפורו של יצחק: הוא חפר ולא התייאש גם כשהפלשתים סתמו את בארותיו פעם ופעמיים. אף לנו אסור להתייאש משום יהודי. צריך להוסיף 'לחפור' ולחפש בו את הניצוץ, ובסופו של דבר, מובטח לנו שנגיע ל"רחובות", ל"הרחיב ה' לנו"!</p>
        </div>
        <div data-book="1" data-parasha="4" data-lesson="6" class="long-text">
             <h2 style="text-align:center">הכוח הרוחני שבהכנסת אורחים</h2>
            <p style="font-size:25px; font-weight:bold; text-align:center">וירא אליו ה' (בראשית יח,א)</p>
            <p>ביום השלישי למילתו של אברהם אבינו בא הקב"ה לבקרו – "ויירא אליו ה'". בעוד הקב"ה עומד עליו, מבחין אברהם בשלושה עוברי-אורח, מתנצל לפני ה' ורץ לקבל את האורחים. מכאן לומדים חז"ל ש"גדולה הכנסת אורחים מהקבלת פני שכינה", שהרי אברהם אבינו עזב את הקב"ה לטובת קבלת האורחים.

בתיקוני זוהר מובאים דבריו של רבי שמעון בר-יוחאי, שהמקבל אורחים ברצון שלם, כאילו מקבל את פני השכינה. לכאורה מאמרו זה סותר את מאמר הגמרא שהובא לעיל, שהכנסת אורחים גדולה מקבלת פני השכינה, בעוד רבי שמעון בר-יוחאי אומר שהמקבל אורחים כאילו מקבל את פני השכינה.</p>
            <p style="font-size:25px; font-weight:bold; text-align:center">דרגתו של רשב"י</p>
            <p>אי-אפשר לומר שרבי שמעון בר-יוחאי חולק על ההלכה שהכנסת אורחים גדולה מהקבלת פני השכינה, שהרי הלכה זו נלמדת מפסוק מפורש בפרשתנו. אם התורה מציינת את מעשהו של אברהם – שעזב את הקב"ה לצורך קבלת האורחים – כמופת חיובי, מכאן שהכנסת אורחים אכן גדולה יותר מהקבלת פני השכינה, ורבי שמעון בר-יוחאי אינו יכול לחלוק על כך.

עלינו לומר שרבי שמעון מדבר על דרגה עליונה יותר בקבלת פני השכינה, שלגביה הכנסת אורחים היא רק כאילו קבלת פני השכינה. כלומר, לגבי דרגת קבלת פני השכינה של כלל עם-ישראל, הכנסת אורחים אכן עומדת בדרגה גבוהה יותר, אבל לעומת דרגת קבלת פני השכינה של רבי שמעון בר-יוחאי, הכנסת אורחים רק דומה לה ("כאילו"), ואינה מגיעה לדרגתה.</p>
            <p style="font-size:25px; font-weight:bold; text-align:center">דרגת רוב העם</p>
            <p>רבי שמעון עמד בדרגה של 'תורתו אומנותו'. כמו-כן היה מ'בני-עלייה'. על-כן זכה לגילוי אלוקי תמידי ולא רק בזמנים מיוחדים. מכאן ש'הקבלת פני השכינה' אצל רשב"י הייתה דרגה עליונה ביותר, למעלה מהגילוי שזכה לו באורח-קבע. על כך אמר, שהכנסת-אורחים רק דומה לדרגה רוחנית זו, אבל אינה כמותה ממש.

אולם התורה "על הרוב תדבר", ורובבני-האדם אינם בדרגתו של רבי שמעון, שהרי 'בני-עלייה' "הן מועטין". אצלם אין גילוי אלוקי תמידי, וממילא 'הקבלת פני השכינה' אצלם אינה דרגה עליונה כל-כך כמו אצל רבי שמעון. על כך אומרת התורה, שהכנסת אורחים גדולה מהקבלת פני השכינה.</p>
            <p style="font-size:25px; font-weight:bold; text-align:center">כוח לבנים</p>
            <p>אפשר להוסיף ולשאול, מה ההוכחה מהכנסת האורחים של אברהם אבינו על הכנסת האורחים שלנו? וכי אנחנו עומדים בדרגתו של אברהם, שהכנסת אורחים תהיה גדולה מהקבלת פני השכינה?

דבר זה רומז הרמב"ם באומרו: "והוא החוק שחקק אברהם אבינו ודרך החסד שנהג בה... וגדולה הכנסת אורחים מהקבלת פני שכינה". אמנם אנחנו מקיימים מצוות מפני ציווי הקב"ה בהר-סיני, אבל אברהם אבינו נותן לנו כוח שהכנסת האורחים של כל יהודי תהיה במדרגה רוחנית גבוהה ביותר, עד שתהיה גדולה מקבלת פני השכינה. כוח זה יורש כל יהודי מאברהם אבינו, שכן "מעשה אבות סימן (ונתינת כוח) לבנים".</p>
        </div>
        <div data-book="1" data-parasha="4" data-lesson="7" class="long-text">
             <h2 style="text-align:center">סיפורה של הנשמה הזועקת</h2>
            <p style="font-size:25px; font-weight:bold; text-align:center">ואשה אחת מנשי בני הנביאים ( מלכים-ב ד,א- הפטרת השבוע)</p>
            <p>פרשת השבוע נפתחת בהתגלות של הקב"ה לאברהם אבינו. הקב"ה מתגלה אליו בהתגלות נפלאה - "וירא אליו ה'", ומרפא אותו מברית-המילה שעבר. כוח זה הוריש אברהם לכל יהודי, היורש מאברהם אבינו לא רק את כל הדרגות הרוחניות שהשיג על-ידי עבודתו, אלא גם את ה'וירא' שקיבל מלמעלה.

אלא שכל זה נכון מצד הנשמה של היהודי, אך לא מצד הגוף הגשמי. הנשמה מרגישה את ההתגלות האלוקית והיא מלאה תשוקה לדבוק בקב"ה ולהתאחד עמו. לעומתה, הגוף הגשמי, לא זו בלבד שאין הוא מרגיש את ההתגלות האלוקית, הוא אף מפריע לנשמה והוא מעלים ומסתיר את האור האלוקי.</p>
            <p style="font-size:25px; font-weight:bold; text-align:center">האש כבתה</p>
            <p>זה תוכנה של הפטרת השבוע, כפי שההפטרה מבוארת בתורת החסידות. בהפטרה מסופר על "אישה אחת מנשי בני הנביאים" שצעקה אל אלישע שאין לה כסף לשלם את חובה, והנושה בא לקחת את שני ילדיה לעבדים. שאלה אלישע, מה יש לה בבית, והאישה השיבה שאין לה מאומה כי-אם "אסוך שמן". הורה לה אלישע לשאול "כלים ריקים" מאת שכנותיה, והיא מילאה את כל הכלים מאותו כד שמן.

מסבירה תורת החסידות, כי "אישה אחת מנשי בני הנביאים" זו הנשמה האלוקית, והיא "צעקה אל אלישע" - היא זועקת להתגלות האלוקית ("אלישע" מלשון אליי שע, אליי פנה). ומה צעקתה? "עבדך אישי מת". האש הפנימית של האהבה לקב"ה היא בבחינת 'מת' אצלי.</p>
            <p style="font-size:25px; font-weight:bold; text-align:center">עצם הנשמה</p>
            <p>ומוסיפה הנשמה וזועקת, ש"הנושה בא לקחת את שני ילדיי לעבדים". ה'נושה' הוא הנפש הבהמית, שהיא מנסה לקחת את "שני ילדיי", את שתי המידות הפנימיות, אהבה ויראה, ולעשותן "עבדים" לענייני העולם הזה ולתאוות גשמיות וחומריות.

שואל אותה אלישע: "מה יש לך בבית?". כלומר, איזה קשר עם הקב"ה עדיין נשאר באדם. משיבה האישה שאין לה כלום, "כי-אם אסוך שמן". כלומר, הנפש הבהמית כבר השתלטה על הכול, חוץ מנקודה אחת פנימית, הנרמזת ב"אסוך שמן", הלוא היא עצם נקודת הנשמה.</p>
            <p style="font-size:25px; font-weight:bold; text-align:center">כלים ריקים</p>
            <p>אומר לה הנביא, שהעצה למצבה היא להכין "כלים ריקים". האדם צריך לרוקן את עצמו מכל תחושה של חשיבות והרגשה עצמית, ולחוש התבטלות גמורה, בבחינת 'כלי ריק'. עליו להתמרמר מאוד על ריחוקו מהקב"ה, מקור החיים. ואז יתמלא ה'כלי הריק' ב'שמן' של עצם הנשמה.

בדרך זו משיבה ההפטרה, על-פי החסידות, על השאלה המתבקשת בתחילת הפרשה. אמנם אברהם זכה להתגלות של הקב"ה, אבל אנו איננו יכולים לחוש אותה, בגלל הגוף המסתיר והמפריע. משיבה ההפטרה, שהעצה היא להיות בבחינת 'כלים ריקים', ואז מקבלים שפע רב ביותר, עד ש"את ובנייך תחיי בנותר" - ביתרון האור הבא מן החושך דווקא.</p>
        </div>
        <div data-book="1" data-parasha="4" data-lesson="8" class="long-text">
             <h2 style="text-align:center">איך זוכים להתגלות של הקב"ה</h2>
            <p >בפרשתנו יש כמה וכמה הוראות על הצורך להתנהג במידת החסד עם הזולת. ההתגלות של הקב"ה לאברהם ביום השלישי למילתו מלמדת את חשיבותה של מצוות ביקור חולים. העובדה שאברהם עזב את הקב"ה כדי להכניס אורחים מעניקה לנו את ההוראה – "גדולה הכנסת אורחים מהקבלת פני שכינה".

אולם יש להפיק הוראה ולימוד גם מעצם ההתגלות של הקב"ה לאברהם אבינו – "וירא אליו ה'... והוא יושב פתח האוהל כחום היום". החיבור בין שני הדברים מלמד, שההתגלות של הקב"ה לאברהם קשורה בהתאמצותו לקיים את מצוות הכנסת אורחים, עד שישב בפתח האוהל בחום היום וחיכה לאורחים.</p>
            <p style="font-size:25px; font-weight:bold; text-align:center">סימנים שיוצרים מהות</p>
            <p>חז"ל אמרו: "מעשי אבות סימן לבנים". יש שני סוגי סימנים: סוג אחד, שהסימן אינו אלא דבר חיצוני שמאפשר לברר את הדבר (למשל, סימן שמאפשר למאבד אבֵדה לזהותה). סוג שני, שהסימן הוא חלק מהותי בדבר והוא הקובע את מהותו (למשל, סימני טהרה בבעלי-חיים, שהסימן עצמו קובע את כשרותו של בעל-החיים).

מעשי אבות הם "סימן לבנים" מהסוג השני. כלומר, מעשיהם של האבות קובעים ויוצרים את מהותם של הבנים. למשל, התכונות האופייניות לעם-ישראל – ביישנים, רחמנים וגומלי-חסדים – הם תולדה מהאבות, אברהם, יצחק ויעקב. מעשיהם של האבות נעשים חלק בלתי-נפרד ממהותו של כל יהודי.</p>
            <p style="font-size:25px; font-weight:bold; text-align:center">הכוח ניתן לכל יהודי</p>
            <p>מכאן אנו למדים עד כמה צריכים להשתדל בהכנסת אורחים ובגמילות-חסדים, שהרי בזכות העובדה שאברהם אבינו ביקש להכניס אורחים, עד שישב וחיכה להם בפתח האוהל – זכה להתגלותו של הקב"ה.

ומכיוון ש"מעשי אבות סימן לבנים", הרי הכוח הזה ניתן לכל יהודי. כאשר יהודי מתנהג בדוגמת אברהם אבינו, שהוא מחפש יהודים שהוא יכול לגמול להם חסד, ועושה זאת מתוך זריזות ובסבר פנים יפות – הוא יכול לזכות להתגלות של הקב"ה אליו.</p>
            <p style="font-size:25px; font-weight:bold; text-align:center">חסד ברוחניות</p>
            <p>כשם שהדברים אמורים בהכנסת אורחים ובגמילות-חסדים במובן הגשמי – לספק לאורחים מזון גשמי ולסייע ליהודי בגשמיות – כך (וביתר שאת) בהכנסת אורחים ובגמילות-חסדים במובן הרוחני. יש יהודים רבים שזקוקים למזון רוחני, של יהדות, תורה ומצוותיה, ועלינו לחפשם ולעשות הכול כדי לגמול עמם חסד זה.

ויש לומר, שבגמילות-חסדים ברוחניות מודגש יותר הקשר לגילוי של "וירא אליו ה'": כאשר פעולתו של יהודי היא בגמילות-חסדים בגשמיות, השייכות להתגלות של הקב"ה אליו היא מצד כללות העניין של גמילות-חסדים, שהואיל והוא גמל חסד עם הזולת, הוא זוכה שהקב"ה גומל עמו חסד ומתגלה אליו. אבל בגמילות-חסדים ברוחניות, השייכות היא באותו עניין עצמו – הוא קירב יהודי לקב"ה, ולכן הוא זוכה שהקב"ה מקרב אותו אליו, על-ידי "וירא אליו ה'".</p>
        </div>


        <div data-book="1" data-parasha="5" data-lesson="1" class="long-text">
             <h2 style="text-align:center">החיים שאחרי החיים</h2>
            <p style="font-size:25px; font-weight:bold; text-align:center">שם הפרשה: חיי שרה</p>
            <p>פרשתנו, כולה, עוסקת במאורעות שאירעו לאחר פטירת שרה אמנו: קניית מערת המכפלה כדי לקברה; נישואי יצחק לרבקה, שבה הוא מתנחם על פטירת אמו; ולבסוף מסופר על נישואי אברהם וקטורה (היא הגר) ועל תולדות ישמעאל.

לפיכך מתעוררת תמיהה רבה על שמה של הפרשה - "חיי שרה", בדיוק ההפך מהמסופר בה. הלוא ידוע, ששמה של פרשה בתורה מדוייק בתכלית, ולכן עלינו לומר שקיים קשר עמוק בין המסופר בפרשה לבין מהותם האמיתית של "חיי שרה".</p>
            <p style="font-size:25px; font-weight:bold; text-align:center">טיבם של חיים</p>
            <p>חיים אמיתיים הם נצחיים. הם אינם מסתיימים בשעת הפטירה, אלא מוסיפים להתקיים ובאים לידי ביטוי בצאצאיו של האדם ובמהלך החיים שנמשך אחר-כך בעולם. מבחינה זו, דווקא האירועים שלאחר הפטירה הם המעידים על טיבם של החיים, כי בכך נבחנת מהותם האמיתית של חיי האדם.

וכך אמרו חז"ל: "יעקב אבינו לא מת", וההסבר - "מה זרעו בחיים אף הוא בחיים". כלומר, כאשר זרעו ממשיך בדרכו ובאורחותיו, אז אנחנו יודעים ש"אף הוא בחיים".

וכך דווקא בפרשתנו, המספרת על האירועים שלאחר פטירת שרה, אנו רואים את נצחיות חייה. אנו רואים את רבקה, הממשיכה את דרכה של שרה (ובלשון הכתוב: "ויביאה יצחק האוהלה שרה אמו", ומפרש רש"י "והרי היא שרה אמו") וגורמת לחידוש שלושת הניסים שהיו בימיה.

יתרה מזו: כל אירועי הפרשה מלמדים, כי שיטתה של שרה היא שניצחה.</p>
            <p style="font-size:25px; font-weight:bold; text-align:center">שרה ואברהם</p>
            <p>כאן עלינו להבחין בין שרה לבין אברהם: שרה הייתה אמו של יצחק בלבד. מאז היוולדו שאפה שהשפע האלוקי יופנה רק אליו, בהיותו זה שמסמל את הקדושה. לעומתה, אברהם היה גם אביהן של אומות אחרות (ישמעאל ובני קטורה), והעניק מאשר לו לכל בניו. שרה חפצה לגרש את "בן האמה", אך אברהם הצטער על גירושו והתפלל גם בעבור ישמעאל.

האירועים המסופרים בפרשתנו מעידים על צדקת דרכה של שרה דווקא. הפרשה נפתחת בסיפור מערת המכפלה. במקורה, הייתה המערה מקום קבורתם של אדם וחוה, הורי כל המין האנושי. והנה אנו רואים שאברהם קונה את המערה לקבורת שרה, ובפועל נקברו בה רק האבות והאימהות של עם-ישראל - כשאיפת שרה, שביקשה להפנות את השפע האלוקי רק לעבר בנה יצחק.</p>
            <p style="font-size:25px; font-weight:bold; text-align:center">ההמשך - עם-ישראל</p>
            <p>מוסיף על כך המאורע השני, שליחות אליעזר: על אליעזר, תלמידו המובהק של אברהם, נאמר ש"היה דולה ומשקה מתורת רבו לאחרים". הוא גם זכה לניסים רבים. ועם זאת, כאשר ביקש שיצחק יישא את בתו, לא נענה, ואברהם השיב לו: "בני ברוך ואתה ארור, ואין ארור מידבק בברוך".

גם סיום הפרשה מוכיח על כך. אומרת התורה: "ויתן אברהם את כל אשר לו ליצחק", ואילו לבני הפילגשים נתן מתנות "וישלחם מעל יצחק בנו". כך מוכיחה הפרשה כולה את צדקת דרכה של שרה אמנו, שראתה את המשכה דווקא ביצחק בנה וביקשה להעביר אליו את השפע האלוקי. לכן נקראת הפרשה חיי שרה, כי דווקא בה אנו מגלים את נצחיותם ואת צדקתם של חייה.</p>
        </div>
        <div data-book="1" data-parasha="5" data-lesson="2" class="long-text">
              <h2 style="text-align:center">יופי גשמי ושלמות רוחנית</h2>
            <p style="font-size:25px; font-weight:bold; text-align:center">ויהיו חיי שרה מאה שנה ועשרים שנה ושבע שנים (בראשית כג,א)</p>
            <p>על הפסוק "ויהיו חיי שרה מאה שנה ועשרים שנה ושבע שנים", אומר המדרש: "יודע ה' ימי תמימים... כשם שהן תמימים כך שנותם תמימים. בת כ' כבת ז' לנוי, בת ק' כבת כ' שנה לחטא". מפירוש זה עולה ששרה הייתה מושלמת הן במעשיה הטובים והן ביופייה.

החיבור הזה, בין שלמות במעשים טובים לבין יופי חיצוני, דורש ביאור. מדברי המדרש ניכר, ששלמותה של שרה "כבת ז' לנוי" אינה מבטאת את יופייה הגשמי בלבד, אלא גם את מעלתה הרוחנית של שרה אמנו. כיצד היופי הגשמי מבטא שלמות רוחנית?</p>
            <p style="font-size:25px; font-weight:bold; text-align:center">חיבור הפכים</p>
            <p>ביאור העניין:

החיבור בין הנשמה הרוחנית לבין הגוף הגשמי הוא חיבור בין שני הפכים. הנשמה היא אלוקית במהותה והיא עומדת למעלה משינויי הזמן והמקום. לעומתה, הגוף הגשמי כפוף למגבלות הזמן והמקום, וכפי שכולנו רואים, שינויי הזמן ותנאי המקום פוגמים בו.

כשרואים אדם, שהשנים שחלפו והתלאות שעבר בימי חייו לא השאירו על גופו את אותותיהם, הדבר מוכיח שאור הנשמה מאיר בו עד כדי כך, שגם הגוף מתרומם מעל מגבלותיו ויונק מנצחיותה ומאין-סופיותה של הנשמה.

זו השלמות המיוחדת שמציינת התורה על שרה אמנו - שאור נשמתה האיר בעוצמה כה רבה, עד שהדבר היה ניכר גם בגופה הגשמי.</p>
            <p style="font-size:25px; font-weight:bold; text-align:center">מול האיום</p>
            <p>בכלל, כשאדם נדרש להתמודד מול סביבה המתנגדת לאמונתו ולערכיו, יש שלוש אפשרויות להתמודדות מול מצב זה:

אפשרות אחת - הוא חי בתוך הסביבה ומעורב בה, ואפילו נוטה להיות מושפע ממנה, אך מכיוון שהחליט החלטה תקיפה לעמוד בניסיון, הוא מתגבר על השפעותיה. אפשרות שנייה - הוא מתנזר ומתנתק מהסביבה, וממילא אין לה שום השפעה עליו.

החיסרון בשני האופנים הללו, שבעצם הסביבה מאיימת על האדם, והוא נדרש לעמוד מול האיום, אם על-ידי החלטה נחושה ואם על-ידי התנתקות.

האפשרות השלישית היא - שהאדם מקרין סביבו עוצמה חזקה כל-כך, שהוא הופך לדמות המשפיעה על סביבתו, וממילא אין שום אפשרות וחשש שיושפע ממנה. זו השלמות העליונה ביותר, כשהסביבה אינה מהווה איום על ערכיו ועל דרכו של האדם, מכיוון שהוא משפיע עליה ומעצב אותה ברוחו ועל-פי רצונו.</p>
            <p style="font-size:25px; font-weight:bold; text-align:center">כלי לאור הנשמה</p>
            <p>גם בהתמודדות בין הנשמה לבין הגוף קיימות שלוש האפשרויות הללו:

אפשרות אחת היא, שהאדם מתמודד עם פיתויי הגוף על-ידי החלטות נחושות. הוא מצידו נמשך אחר תאוותיו של הגוף, אבל בכוח החלטתו ורצונו הוא מתגבר על הפיתויים.

אפשרות שנייה, שהוא מתנתק מענייני הגוף ומשקיע את עצמו בעניינים רוחניים. התוצאה מכך - לגוף ולתאוותיו אין שום השפעה על האדם, מכיוון שהאדם מנתק את עצמו מענייני החומר.

אולם בשני המקרים הללו הגוף נשאר מציאות נפרדת, שנושאת עמה איום על הנשמה, והנשמה נדרשת להתמודד מול האיום, אם על-ידי החלטות נחושות אם על-ידי התנתקות.

השלמות האמיתית היא, כשהאדם מגביר כל-כך את אור הנשמה, עד שהגוף מתבטל לגמרי אל הנשמה. במקרה זה נעשה הגוף כלי לגילוי אור הנשמה, עד שאין לו עוד שום שאיפות משל עצמו, והוא משתעבד לחלוטין למילוי שאיפותיה הרוחניות של הנשמה.

 זו הייתה שלמותה של שרה אמנו - נשמתה האירה כל-כך בגופה, עד שגופה הגשמי נעשה כלי לגילוי אור הנשמה. ממילא ספג גם הגוף הגשמי מכוחה ומנצחיותה של הנשמה, ושינויי הזמן והמקום לא השפיעו עליו ולא פגמו ביופייה של שרה.

נמצא אפוא, שתיאור יופייה של שרה אמנו מבטא בעצם את יופייה הרוחני ואת שלמותה במעשים טובים ובחיי הנשמה, עד שהשלמות של הנשמה באה לידי ביטוי גם בשלמותו של הגוף.</p>
        </div>
        <div data-book="1" data-parasha="5" data-lesson="3" class="long-text">
              <h2 style="text-align:center">בעלות כללית ובעלות פרטית</h2>
            <p style="font-size:25px; font-weight:bold; text-align:center">גר ותושב אנכי עמכם, אם תרצו הריני גר ואם לאו אהיה תושב ואטלנה מן הדין (בראשית כג,ד – רש"י)</p>
            <p>בעניין קניית מערת המכפלה מספר המדרש, שכאשר בא אברהם לקנותה, אמרו לו בני חת: "אנו יודעים שהקב"ה עתיד ליתן לך ולזרעך את כל הארצות האל. כרות עימנו שבועה, שאין בני-ישראל יורשים את עיר יבוס, כי-אם ברצונם של בני יבוס" (בני יבוס היו חיתים). ואכן, אברהם כרת עמם ברית ואז קנה את מערת המכפלה.

מעשה זה של אברהם מעורר תמיהה: הרי הקב"ה כבר הבטיח לו את כל הארץ, "לך אתננה ולזרעך עד עולם". שנים רבות קודם לכן כבר כרת הקב"ה עם אברהם ברית - "לזרעך נתתי את הארץ הזאת". כיצד אפוא כורת אברהם עם החתים שבועה הפוכה, שישראל לא ירשו את עיר יבוס, את ירושלים?</p>
            <p style="font-size:25px; font-weight:bold; text-align:center">קניית ירושלים</p>
            <p>המדרש מוסיף ומספר, ששבועה זו הטילה איסור על בני-ישראל לכבוש את ירושלים, ומשום כך לא כבש אותה יהושע. אפילו דוד המלך לא היה יכול להיכנס לירושלים בגלל שבועת אברהם. לכן גם לאחר שלכד את העיר "קנה את עיר היבוסי לישראל בכתב עולם לאחוזת עולם", כדי שהדבר יהיה מרצונם של בני יבוס.

ושוב נשאלת השאלה: אם שבועת אברהם אסרה על כיבוש ירושלים, דבר שמנע מיהושע לכובשה, מדוע לכד דוד את העיר? ואם ממילא לכד את העיר, מדוע ראה לנכון לקנותה בכסף מלא מאת בני יבוס?</p>
            <p style="font-size:25px; font-weight:bold; text-align:center">שתי בעלויות</p>
            <p>כאן צריך להבחין בין שני סוגי בעלות שניתנו לבני-ישראל על ארץ-ישראל: יש בעלות כללית - שהקב"ה נתן את כל הארץ לכלל-ישראל; ויש בעלות פרטית - לכל יהודי חלק פרטי בארץ השייך לו.

הבעלות הכללית לכלל-ישראל באה על ידי כיבוש הארץ על-ידי יהושע, שבכך נקנתה ארץ-ישראל בכללותה לעם-ישראל. הבעלות הפרטית, של כל יהודי בחלקו הפרטי, נעשית על-ידי ישיבה וחזקה, שכל אחד ואחד ישב בחלקו והחזיק בו.</p>
            <p style="font-size:25px; font-weight:bold; text-align:center">קיום השבועה</p>
            <p>הקב"ה אמנם הבטיח לאברהם אבינו את הבעלות הכללית על כל ארץ-ישראל, אבל הוא ביקש לקבל בעלות פרטית על מערת המכפלה. לכן פנה את בני חת, שהבעלות הפרטית על המערה הייתה בידיהם, וביקש לקנות בעלות זאת מהם בכסף מלא. בתמורה ביקשו בני חת מאברהם לכרות להם ברית, שהבעלות הפרטית שלהם על ירושלים תישאר בעינה, גם לאחר כיבוש ארץ-ישראל על-ידי בניו.

לכן לא כבש יהושע את ירושלים, כדי לא לפגוע בבעלות הפרטית של בני היבוסי על העיר, מכוח הברית שכרת עמם אברהם. אולם כאשר הגיע הזמן לבנות את בית-המקדש, שהוא בעבור כלל-ישראל, אין הבעלות הפרטית יכולה לעמוד נגדו, ולכן לכד דוד את העיר. ועם זאת קנה את העיר "בכתב עולם לאחוזת עולם", כדי לקיים את שבועת אברהם אבינו.</p>
        </div>
        <div data-book="1" data-parasha="5" data-lesson="4" class="long-text">
             <h2 style="text-align:center">חיי שרה כחיי האדם</h2>
            <p style="font-size:25px; font-weight:bold; text-align:center">ויתן לי את מערת המכפלה (בראשית כג,ט)</p>
            <p>המערה שבה קבר אברהם אבינו את שרה אשתו נקראת "מערת המכפלה". אחד הפירושים לשם זה הוא, שהמערה הייתה בת שתי קומות: "בית ועלייה על גביו".

בפשטות רצה אברהם דווקא את המערה הכפולה, כדי שיהיה בה מקום גם לקבורת האבות האחרים, אולם יש בזה גם רמז עמוק לכללות חיי האדם בעולם הזה.

הפסוק "ותמת שרה בקריית-ארבע היא חברון בארץ כנען" רומז לחיי האדם בכלל. "שרה" הוא רמז לנשמה, היורדת מהעולם העליון, האלוקי, אל העולם הזה. היא חיה את חייה "בארץ כנען". יש כאן רמז למסחר, שכן 'כנענים' הוא שם נרדף לסוחרים. מטרת החיים היא 'מסחר' - לסחור בעולם הזה, כדי להשיג 'הכנסות', שהן העליות שהנשמה מגיעה אליהן כאן.</p>
            <p style="font-size:25px; font-weight:bold; text-align:center">היסודות מתפרדים</p>
            <p>כל עוד האדם חי, הוא מכונה "חברון", מלשון חיבור ואחדות. אמנם גופו מורכב מארבעה יסודות (אש, רוח, מים, עפר), אבל כולם מחוברים יחדיו ויוצרים מציאות אחת. בעת פטירתו מתפרדים ארבעת היסודות הללו, והמצב הזה נרמז ב"קריית ארבע" - כבר יש כאן ארבעה יסודות נפרדים.

לאחר סיום עבודת האדם בעולם הזה הוא מגיע אל "המכפלה". בזוהר נאמר, שבמילה "המכפלה" יש שתי אותיות ה', אחת בתחילתה והשנייה בסופה. שתי האותיות הללו הן כנגד שתי אותיות ה' שיש בשם הוי'ה - ה' ראשונה וה' אחרונה. שתי הדרגות הללו מרומזות ב"בית ועלייה על גביו".</p>
            <p style="font-size:25px; font-weight:bold; text-align:center">צדיק ובעל-תשובה</p>
            <p>ביאור העניין: קודם ירידתה של הנשמה לעולם הזה היא בבחינת 'צדיק'. הנשמה נמצאת בעולם רוחני נאצל, שרויה לגמרי בעולם של אלוקות וקדושה, שזה עניינו של צדיק. לאחר ירידתה לעולם הזה - שבו יש צורך להתמודד עם מציאות של העלם והסתר, ועד כדי מאבקים מול רע גמור - מגיעה הנשמה לדרגת 'בעל-תשובה'.

זהו ההסבר האמיתי לירידת הנשמה למטה. אמנם דרגת 'צדיק' היא דרגה גבוהה ונעלית, אבל "במקום שבעלי-תשובה עומדים, צדיקים גמורים אינם עומדים". על-ידי ירידת הנשמה למטה מגיעה הנשמה לדרגת 'בעל-תשובה', שלמעלה ממדרגת 'צדיק', ולכן כדאית הירידה הזאת.</p>
            <p style="font-size:25px; font-weight:bold; text-align:center">שלמות התשובה</p>
            <p>עבודת התשובה מתחלקת לשתי רמות של תשובה - 'תשובה תתאה' ו'תשובה עילאה' (תשובה תחתונה ותשובה עליונה). שתי הדרגות הללו מרומזות בשתי האותיות ה' שבשם הוי'ה - הה' הראשונה רומזת ל'תשובה תתאה' והה' השנייה רומזת ל'תשובה עילאה'.

זו 'מערת המכפלה' - השלמות שאליה מגיע האדם לאחר תום חייו בעולם הזה. זו שלמות התשובה, כאשר האדם משיג לא רק את דרגת 'תשובה תתאה', אלא גם את דרגת 'תשובה עילאה'.</p>
        </div>
        <div data-book="1" data-parasha="5" data-lesson="5" class="long-text">
            <h2 style="text-align:center">אין מתנות חינם</h2>
            <p style="font-size:25px; font-weight:bold; text-align:center">בכסף מלא יתננה לי (בראשית כג,ט)</p>
            <p>כאשר ביקש אברהם אבינו לקנות מעפרון החיתי את מערת המכפלה, לשם קבורת שרה, הציע עפרון לתיתה לו במתנה. אברהם גם היה יכול לקחת את השדה מן הדין, שכן כל הארץ כבר ניתנה לו מאת ה', כהבטחת הקב"ה: "לזרעך אתן את הארץ הזאת". בכל-זאת התעקש אברהם לשלם את מחירו המלא של השדה.

וכך הוא אומר: "בכסף מלא יתננה לי". מה פירושה של המילה "מלא"? מפרש רש"י: "אשלם כל שוויה". כלומר, בדבריו אלה הדגיש אברהם שהוא רוצה לשלם את המחיר המלא של השדה.</p>
            <p style="font-size:25px; font-weight:bold; text-align:center">כסף מלא</p>
            <p>דוגמה לכך מביא רש"י מדוד המלך. לאחר שכבש את ירושלים ורצה להכין את מקום המקדש, קנה אותו מארוונה היבוסי "בכסף מלא". אמנם הוא זכה במקום מדין כיבוש, וארוונה אף רצה לתיתו לו במתנה, בכל-זאת סירב, ונימק זאת באומרו: "כי לא אשא אשר לך לה', והעלות עולה חינם" - דוד לא הסכים לקבל חינם את מקום המקדש, אלא עמד על כך שישלם את מחירו המלא של השטח.

הסיבה לעמידתם זו של אברהם ודוד על קניית השטח "בכסף מלא", היא כדי לנתק כל שייכות בין הקרקע לבין בעליה הקודמים. אילו היו מסכימים לקבל את השטח במתנה, עדיין היו שמותיהם של עפרון החיתי ושל ארוונה היבוסי נקראים על המקום, כמי שנתנו אותו במתנה. לעומת זאת, בקניית הקרקע "בכסף מלא", סולקה כל זיקה של הבעלים הקודמים, ולא נשארה שום שייכות ביניהם לבין הקרקע.</p>
            <p style="font-size:25px; font-weight:bold; text-align:center">עמל ויגיעה</p>
            <p>למעשה, יש כאן עיקרון יסודי בעבודת ה'. העבודה הרוחנית של יהודי אסור לה שתהיה בבחינת 'חינם', אלא היא צריכה להיות "בכסף מלא". נאמר בזוהר, שרק בסטרא-אחרא יש דברים בחינם - "אשר נאכל במצרים חינם" - ואילו בצד הקדושה נדרשים עמל ויגיעה, ורק אז זוכים להשראת האור האלוקי.

תפקידו של יהודי הוא 'לקנות' את ענייני העולם ולהעבירם לבעלות הבלעדית של הקדושה. מלמדים אותנו אברהם אבינו ודוד המלך, שקניין זה נעשה דווקא על-ידי תשלום 'כסף מלא' - מתוך עבודה ויגיעה - ולא בחינם.</p>
            <p style="font-size:25px; font-weight:bold; text-align:center">קיום נצחי</p>
            <p>אל לאדם לומר בליבו: כישרונותיי טובים, יצרי הרע אינו מפריע לי כל-כך, ולכן כל עניין העבודה הוא ממני והלאה. גם דברים שאפשר להשיגם בחינם, צריך להשקיע בהם עמל ויגיעה, כדי שאכן יהיו שלו במלוא המידה, ואז יש להם קיום אמיתי ונצחי.

כאשר יהודי 'קונה' את ענייני העולם "בכסף מלא", הוא מוציא אותם לגמרי מרשות הסטרא-אחרא ועושה מהם 'דירה' לו יתברך, ועל-ידי כך הוא מגיע לכל הגילויים העליונים.</p>
        </div>
        <div data-book="1" data-parasha="5" data-lesson="6" class="long-text">
             <h2 style="text-align:center">מיד הדיוט ליד מלך</h2>
            <p style="font-size:25px; font-weight:bold; text-align:center">ויקם השדה והמערה אשר בו לאברהם לאחוזת קבר (בראשית כג,כ)</p>
            <p>כאשר נפטרה שרה אמנו, הלך אברהם אל בני חת וביקש לקנות את מערת המכפלה אשר בשדה עפרון "לאחוזת קבר". עפרון הציע לו את כל השדה והמערה שבה במתנה, אולם אברהם התעקש לקנות הכול בכסף מלא, וכפי שאמר - "נתתי כסף השדה, קח ממני".

בסופו של דבר נקב עפרון במחיר שמן - "ארבע-מאות שקל כסף", ואברהם שילם לעפרון את כל הסכום שדרש - "ארבע-מאות שקל כסף עובר לסוחר". ואז אומרת התורה: "ויקם שדה עפרון... לאברהם למקנה". ושוב התורה חוזרת על אותו ביטוי: "ויקם השדה והמערה אשר בו לאברהם לאחוזת קבר".</p>
            <p style="font-size:25px; font-weight:bold; text-align:center">ניתוק הזיקה</p>
            <p>מה משמעותו של הביטוי "ויקם"? מפרש רש"י: "תקומה הייתה לו, שיצא מיד הדיוט ליד מלך". כלומר, כאן היה קניין מיוחד במינו - קניין מיד הדיוט ליד מלך.

כאשר אדם מן השורה קונה חפץ מחברו, נשאר שם המוכר על החפץ. החפץ אמנם נמכר לקונה והוא שלו, אבל נשמרת העובדה שהחפץ היה פעם של המוכר והוא מכרו לקונה.

לא-כן כאשר מלך קונה חפץ. מאחר שכל המדינה היא ברשות המלך והוא אשר אוצל סמכות לאנשים פרטיים להחזיק רכוש שלהם - נמצא אפוא, שכאשר הוא קונה את החפץ, מתנתקת לחלוטין הזיקה בין החפץ לבין המוכר, ולא מזכירים כלל של מי היה בתחילה.</p>
            <p style="font-size:25px; font-weight:bold; text-align:center">מחיר מלא</p>
            <p>זו משמעותו של הקניין שעשה אברהם בשדה עפרון - בכך הייתה "תקומה" לשדה, והוא עלה מדרגה של שדה פרטי לרכושו של מלך. הקניין הזה ניתק לגמרי את הזיקה בין עפרון לבין מערת המכפלה, עד שלא נשאר שום קשר בינו לבין השדה, אלא הוא נעשה שייך לאברהם כאילו היה שלו מאז ומעולם.

הדבר גם מסביר את פשר התעקשותו של אברהם שלא לקבל את השדה במתנה אלא דווקא לשלם את מלוא שוויו, שכן אברהם רצה לסלק כל קשר ושייכות בין עפרון לבין השדה, כדי שיהיה כולו שלו ושל שאר האבות.</p>
            <p style="font-size:25px; font-weight:bold; text-align:center">גם בזמן הגלות</p>
            <p>מערת המכפלה היא אחד משלושה מקומות (השניים האחרים הם מקום המקדש וקבר יוסף בשכם) שעליהם אמרו חז"ל: "אין אומות-העולם יכולים להונות את ישראל לומר גזולים הם בידכם". המפרשים מסבירים את ייחודם של המקומות הללו, בכך שהם עומדים בקדושתם גם בזמן הגלות: השכינה לא זזה מהכותל המערבי והתפילות של ישראל עוברות גם היום דרך מערת המכפלה (ובדומה לזה בעניין קבר יוסף).

ייחודה של מערת המכפלה, שהיא המקום הראשון בארץ-ישראל שנקנה בעבור עם-ישראל. ומכיוון שהיא נקנתה לשם קבורת שרה, אמו של יצחק, ברור שאין לה שייכות לישמעאל. וכך מערת המכפלה מעניקה כוח וחוזק, תוקף של מלך, שארץ-ישראל כולה תישאר בידי עם-ישראל, עד הגאולה האמיתית והשלמה על-ידי משיח-צדקנו.</p>
        </div>
        <div data-book="1" data-parasha="5" data-lesson="7" class="long-text">
             <h2 style="text-align:center">הכוח לקדש חפצים גשמיים</h2>
            <p style="font-size:25px; font-weight:bold; text-align:center">שים נא ידך תחת ירכי. ואשביעך בה' אלוקי השמים ואלוקי הארץ (בראשית כד,ב-ג)</p>
            <p>בפרשתנו מספרת התורה על השליחות שהטיל אברהם אבינו על אליעזר עבדו וכן על השבועה שהשביעו, באמרו: "שים נא ידך תחת ירכי". הצורך בכך הוא, משום שהנשבע צריך לאחוז בידו חפץ של קדושה (ספר-תורה, תפילין), ו'חפץ' הקדושה היחיד שהיה לאברהם אבינו היה מצוות המילה, שעליה נצטווה קודם לכן מפי הקב"ה.

הדבר דורש הסבר: ידועים דברי חז"ל, שהאבות קיימו את התורה כולה עוד בטרם ניתנה, והקפידו לקיים אפילו מצוות מדרבנן (כמו עירוב תבשילין). מדוע אפוא לא הייתה בידי אברהם שום מצווה שבה היה יכול להשביע את אליעזר חוץ ממצוות המילה?!</p>
            <p style="font-size:25px; font-weight:bold; text-align:center">למה חיכה אברהם?</p>
            <p>שאלה דומה נשאלת גם על עצם מצוות המילה שקיים אברהם אבינו: אם קיים את כל התורה עוד קודם שניתנה, למה המתין בקיומה של מצווה כה חשובה עד שהיה בן תשעים ותשע והקב"ה ציווהו בפירוש למול את עצמו?!

מבואר בתורת החסידות, בעניין החידוש שבמתן-תורה על התורה והמצוות שהיו בימי האבות, כי למצוות של האבות לא היה כוח לקדש את המציאות הגשמית. כשקיימו מצווה כלשהי, אף-על-פי שהשתמשו באמצעים גשמיים של העולם הזה, לא הייתה הקדושה יכולה לחדור לתוך הדבר הגשמי ולקדשו. כל מושג הקדושה לא תפס לגבי דברים גשמיים. שרר פער בלתי-ניתן לגישור בין הרוחניות לבין הגשמיות, והקדושה לא הייתה יכולה להיתפס במציאות הגשמית.

הכוח לקדש את המציאות הגשמית והחומרית ניתן לבני-ישראל בעת מתן-תורה. באותה התגלות של הקב"ה ניתן לנו הכוח ליטול חפץ גשמי לחלוטין, לקיים בו מצווה ולהפכו על-ידי-כך ל'חפצא דקדושה', לחפץ קדוש.</p>
            <p style="font-size:25px; font-weight:bold; text-align:center">מגבלות של אדם</p>
            <p>הסיבה לכך היא מפני שהאבות עבדו את ה' וקיימו מצוות בכוחם-שלהם, בכוחו של בן-אדם, ולאדם אין הכוח להחדיר קדושה ורוחניות בתוך הגשמיות. לעומת זאת, אנו מקיימים את המצוות בכוחו של הקב"ה, בכוח הציווי האלוקי, ולגבי הקב"ה אין שום הגבלות ובכוחו לחבר רוחניות וגשמיות ולהחדיר את הקדושה גם בתוך המציאות הגשמית.

אבל הייתה מצווה אחת יחידה שקיימו האבות כציווי מאת הקב"ה - מצוות המילה. את המצווה הזאת קיימו לא בכוחם-שלהם, אלא בכוחו של הקב"ה שציווה על כך. משום כך יש למצוות המילה מעמד שונה לחלוטין לעומת המצוות האחרות שקיימו האבות.</p>
            <p style="font-size:25px; font-weight:bold; text-align:center">המילה - בכוח הבורא</p>
            <p>זו הסיבה שאברהם המתין בקיום מצוות מילה עד שהקב"ה יצווהו עליה, כי רצה לקיים את המצווה בכוחו של הקב"ה ולא בכוחו של בן-אדם. על-ידי שמל את עצמו בגלל ציוויו של הקב"ה, קיבל את הכוח להחדיר קדושה בבשר הגוף הגשמי ולהפוך את הבשר הגשמי של גוף אדם לדבר קדוש, לגוף קדוש.

משום כך לא היה לאברהם אבינו דבר אחר להשביע בו את אליעזר חוץ ממצוות המילה. לא היה לו שום חפץ אחר של קדושה, מכיוון שהמצוות שקיים לא היה בהן הכוח לקדש דבר גשמי. הדבר היחיד שהיה קדוש בימי אברהם הייתה המילה, כי אותה קיים בציוויו ובכוחו של הקב"ה, ולכן דווקא בה השביע את אליעזר עבדו.</p>
        </div>
        <div data-book="1" data-parasha="5" data-lesson="8" class="long-text">
            <h2 style="text-align:center">השליחות הראשונה והאחרונה</h2>
            <p style="font-size:25px; font-weight:bold; text-align:center">ויקח העבד עשרה גמלים... וילך וכל טוב אדוניו בידו (בראשית כד,י)</p>
            <p>כאשר שלח אברהם את אליעזר למצוא אישה ליצחק, נאמר: "וכל טוב אדוניו בידו", מסבירים המפרשים, שאברהם העניק לאליעזר את כל רכושו, כדי שמשפחת הכלה תיווכח שיצחק הוא הבעלים על כל רכושו של אביו.

דבר זה דורש ביאור. אין זה מקובל (גם לא על-פי ההלכה) שאב יעניק לבנו - כמתנה בחייו - את כל רכושו. בפרט שאברהם חי אחר-כך עוד שלושים וחמש שנים ונזקק לרכוש לצורך עצמו. נוסף על כך, הלוא אברהם אבינו היה עשיר גדול, ולכאורה היה די בכך שייתן חלק מרכושו ליצחק, ולשם-מה נזקק לתת לו את כל רכושו?</p>
            <p style="font-size:25px; font-weight:bold; text-align:center">הנישואין הראשונים</p>
            <p>מתנתו זו של אברהם מעידה על החשיבות העצומה שייחס לנישואין בין יצחק לרבקה. אלה היו נישואין לא רק של שני בני-אדם פרטיים, אלא הנישואין הראשונים של זוג יהודי (לאחר קיום מצוות המילה). מנישואין אלה נתהווה עם-ישראל ומהם הוא שואב את קיומו עד סוף כל הדורות.

חשיבותם של הנישואין הללו באה לידי ביטוי בכך שאברהם נתן ליצחק את כל רכושו. בכך גילה והדגיש, שהוא משקיע בנישואי בנו את כל-כולו, את כל מהותו. שכן מהותו האמיתית של אברהם היא, שהוא אבי עם-ישראל, ולכן נתן ומסר את כל-כולו בנישואין אלה.</p>
            <p style="font-size:25px; font-weight:bold; text-align:center">נשמה וגוף</p>
            <p>כפי שמוסבר בתורת החסידות, נישואי יצחק ורבקה מסמלים את הייעוד של כל הבריאה - החיבור וההתאחדות של הנשמה והגוף. יצחק היה בארץ-ישראל, במקום הקדושה, ואף הוא עצמו היה קודש, שכן נתקדש לעולה תמימה בניסיון העקדה. רבקה הייתה בחוץ-לארץ, בביתם של בתואל הארמי ולבן, וכביטוי המדרש: "כשושנה בין החוחים".

הנישואין של שניהם מבטאים את ההתחברות של שני הקצוות הללו - רוחניות וגשמיות, נשמה וגוף. התחברות זו היא תכלית כל הבריאה - להשכין את הקדושה האלוקית כאן למטה ולעשות מהעולם הזה הגשמי כלי להשראת אור-ה'.</p>
            <p style="font-size:25px; font-weight:bold; text-align:center">"עשינו שליחותנו"</p>
            <p>זה גם ההסבר שהתורה מאריכה כל-כך בתיאור כל פרטי שליחותו של אליעזר. זו השליחות הראשונה המסופרת בתורה, ואליעזר היה השליח לבצע את החיבור בין הקדושה למציאות הגשמית, ובשליחות זו יש חשיבות עליונה לכל פרט ופרט.

שליחות זו הוטלה אחר-כך על כל יהודי, והקב"ה נותן את "כל אשר לו" לעם-ישראל להצלחת עבודת השליחות. בכל דור ודור יש שלבים נוספים בעבודת השליחות הכללית של עם-ישראל.

עתה, בדורנו, השליחות היחידה שנותרה היא - לקבל את פני משיח-צדקנו בפועל ממש. כל יהודי בא אל המשלח, הקב"ה, ואומר לו: עשינו שליחותנו, ועתה עשה אתה את שליחותך והבא את הגאולה תיכף ומיד ממש.</p>
        </div>


        <div data-book="1" data-parasha="6" data-lesson="1" class="long-text">
            <h2 style="text-align:center">ניסים - דבר טבעי ליהודי</h2>
            <p style="font-size:25px; font-weight:bold; text-align:center">ואלה תולדות יצחק בן אברהם, אברהם הוליד את יצחק (בראשית כה,יט)</p>
            <p>הפסוק הפותח את פרשתנו מעורר את תמיהתם של פרשני התורה. בפסוק נאמר: שואלים פרשני התורה: לאחר שכבר נאמר כי יצחק הוא בן אברהם, לשם מה מוסיפה התורה ואומרת "אברהם הוליד את יצחק"?</p>
            <p style="font-size:25px; font-weight:bold; text-align:center">ליצני הדור</p>
            <p>רש"י מביא את התירוץ המופיע בגמרא ובמדרש: "על-ידי שכתב הכתוב יצחק בן אברהם, הוזקק לומר אברהם הוליד את יצחק. לפי שהיו ליצני הדור אומרים - מאבימלך נתעברה שרה, שהרי כמה שנים שהתה עם אברהם ולא נתעברה הימנו. מה עשה הקב"ה? צר קלסתר פניו של יצחק דומה לאברהם. והעידו הכול - אברהם הוליד את יצחק. וזהו שכתב כאן יצחק בן אברהם, שהרי עדות יש שאברהם הוליד את יצחק".

לפי פירוש זה בא הפסוק לציין לפנינו את ההוכחה החד-משמעית שיצחק אכן היה בנו של אברהם, שכן מראה פניהם היה דומה להפליא, עד שהכול ראו כי "אברהם הוליד את יצחק".

מדרש נוסף מסביר זאת בדרך אחרת: "יצחק נתעטר באברהם ואברהם נתעטר ביצחק". כלומר: התורה מבקשת לומר, כי יצחק היה מציג את עצמו כ"יצחק בן אברהם", מכיוון שהתפאר באברהם אביו; ואילו אברהם היה מתפאר בבנו יצחק - "אברהם הוליד את יצחק".</p>
            <p style="font-size:25px; font-weight:bold; text-align:center">לא ספר-מעשיות</p>
            <p>התורה, כידוע, אינה ספר מעשיות. כל דבר שהיא מספרת אמור לשמש הוראה ולימוד לדורות הבאים, ובמיוחד סיפורי האבות, שעליהם אמרו חז"ל: "מעשה אבות סימן לבנים". מהי אפוא ההוראה שעלינו ללמוד משני ההסברים הללו?

יש מכנה-משותף לשני ההסברים: שניהם עוסקים בדברים שאינם יכולים להיות מובנים בדרך הטבע.

סיפור לידתו של יצחק הוא נס נפלא ביותר. על-פי דרך-הטבע לא היו אברהם ושרה יכולים עוד ללדת ילדים. לא רק מבחינת גופם הגשמי היה הדבר בלתי-אפשרי, כדברי חז"ל, אלא גם המזלות העליונים הראו שאין להם כל אפשרות ללדת בן.

גם העובדה שאברהם היה יכול להתפאר בבנו, אינה יכולה להיות מוסברת באופן פשוט וטבעי. הלוא אברהם היה מושלם במידותיו ("אחד היה אברהם"), וקשה להעלות על הדעת שלמות גדולה עוד יותר. במיוחד כאשר מדובר בהשוואה לעומת הדור הבא, שמטבע הדברים אמור להיות נחות יותר מהדור הקודם, שכן יש ירידת דורות. והנה במקרה זה, למרות גדולתו המופלגת של האב, עדיין יש לו במה להתפאר בבנו.</p>
            <p style="font-size:25px; font-weight:bold; text-align:center">אין בלתי-אפשרי</p>
            <p>זוהי אפוא ההוראה שאנו יכולים להפיק מעניין זה: אל לנו להתפעל יתר על המידה ממגבלות הטבע. לגבי יהודי אין דבר שהוא בלתי-אפשרי, לא רק במישור הרוחני, אלא גם במישור הגשמי. הואיל והיהודי קשור בקשר עצמותי עם הקב"ה, אין לו שום הגבלות ובכוחו לעשות גם את הדברים המופלאים ביותר, בגשמיות וברוחניות.

אם יהודי מעורר את כוחותיו הנשמתיים ויוצא מהנחה בסיסית איתנה, שכל ההפרעות של הגוף והנפש הבהמית אין בכוחן למנוע ממנו לעשות את רצון קונו - כי אז הוא מתעלה לגמרי מעל מגבלות הטבע, ויכול לחולל 'ניסים' הן בעניינים רוחניים והן בעניינים גשמיים.</p>
        </div>
        <div data-book="1" data-parasha="6" data-lesson="2" class="long-text">
             <h2 style="text-align:center">איך זוכים ל"מאה שערים"</h2>
            <p style="font-size:25px; font-weight:bold; text-align:center">ויזרע יצחק בארץ ההיא וימצא בשנה ההיא מאה שערים (בראשית כו,יב)</p>
            <p>פרשתנו מספרת על יצחק אבינו, אשר שקל לרדת למצרים בשנת הרעב, והקב"ה ציווהו: "גור בארץ הזאת, ואהיה עמך ואברכך". יצחק אכן נשאר בארץ, ואף-על-פי שזו הייתה שנה שחונה, זרע את האדמה.

מספרת התורה: "ויזרע יצחק בארץ ההיא וימצא בשנה ההיא מאה שערים". מה פשר ההדגשה "בארץ ההיא", "בשנה ההיא"? מפרש רש"י: "שניהם למה? לומר שהארץ קשה והשנה קשה". כלומר, אף-על-פי שזו הייתה שנת בצורת והקרקע הייתה קשה לגידול, בכל-זאת הצליח יצחק להוציא ממנה "מאה שערים" - פי מאה.</p>
            <p style="font-size:25px; font-weight:bold; text-align:center">נס מופלא</p>
            <p>בעניין "מאה שערים" מביא רש"י שני פירושים:

פירוש אחד, "שאמדוה כמה ראויה לעשות, ועשתה על אחת שאמדוה - מאה". כלומר, הארץ הניבה יבול גדול פי מאה מכפי שקרקע כזאת אמורה להניב.

פירוש שני, "רבותינו אמרו, אומד זה למעשרות היה". כלומר, אחרי שהקרקע כבר הניבה את יבולה ואמדו את התבואה לצורך הפרשת מעשרות, נוצר נס מופלא והיבול הכפיל את עצמו פי מאה.</p>
            <p style="font-size:25px; font-weight:bold; text-align:center">מניין העושר?</p>
            <p>הפירוש השני אמנם מחייב נס מופלא ועל-טבעי, אולם הוא מסביר את פשר העושר הפתאומי שנתעשר יצחק. לאחר ה"מאה שערים" מספרת התורה: "ויהי לו מקנה צאן ומקנה בקר ועבודה רבה, ויקנאו אותו פלשתים". מניין ליצחק עושר כה גדול?

אילו היו הדברים רק כפי הפירוש הראשון, שהקרקע הניבה יבול גדול פי מאה מהרגלה, עדיין אין בכך להסביר את פשר העושר. צריך לזכור, שהיה זה "בארץ ההיא" ו"בשנה ההיא", בקרקע קשה ובשנה קשה, ואולי ביחס לקרקע טובה ושנה טובה אין זו רבותא. אולם כאשר התבואה הבשלה הכפילה את עצמה פי מאה - זה כבר שפע אדיר שיכול היה להעשיר את יצחק.</p>
            <p style="font-size:25px; font-weight:bold; text-align:center">בזכות המעשר</p>
            <p>אך עדיין יש להבין, מדוע מדגישים רבותינו ש"אומד זה למעשרות היה"? אם רצו ללמדנו שהכפלת היבול פי מאה הייתה לאחר הצמיחה, היו יכולים לומר זאת בפירוש ולא לרמוז זאת בעניין המעשרות.

אלא הדגשה זו מסבירה את סיבת הברכה. הקב"ה בירך את יצחק בשפע כה גדול דווקא בזכות מצוות המעשר. במצווה זו טמונה סגולה של עשירות, כמאמר חז"ל "עשר - בשביל שתתעשר". כאשר יהודי מפריש מעשר מיבולו לקב"ה, מברך הקב"ה את רכושו עד כדי הכפלת הרכוש פי מאה - "מאה שערים".

לכן באה הברכה דווקא באופן כזה שבתחילה גדל היבול בדרך הטבע, ורק אז, לאחר שהיבול כבר היה בשל ויצחק אמד אותו לצורך מעשרות - בירכו הקב"ה בברכה הגדולה של "מאה שערים".</p>
        </div>
        <div data-book="1" data-parasha="6" data-lesson="3" class="long-text">
              <h2 style="text-align:center">הילד מנצח את הענק</h2>
            <p style="font-size:25px; font-weight:bold; text-align:center">עיקר תולדותיהם של צדיקים - מעשים טובים (בראשית רבה פרשה ל,ו)</p>
            <p>פרשתנו נפתחת במילים: "ואלה תולדות יצחק בן אברהם". המילה תולדות מתפרשת בשני מובנים: א) ילדים, צאצאים; ב) מעשים טובים, כנאמר במדרש: "עיקר תולדותיהם של צדיקים תורה ומצוות". אומרת התורה: בזכות מה היו ליצחק 'תולדות', כלומר, צאצאים ומעשים טובים - בזכות העובדה ש"אברהם הוליד את יצחק" - בזכותו של אברהם אבינו.

נתבונן אפוא בחינוך שהעניק אברהם ליצחק בנו.

בין הדברים שנתחדשו אצל יצחק אבינו הייתה העובדה, שהוא הראשון שנימול בהיותו בן שמונה ימים, וכמו-כן היה הראשון שנכנס למצוות בגיל שלוש-עשרה. שני הדברים הללו מרומזים על-פי דברי חז"ל בפסוק: "ויעש אברהם משתה גדול ביום הגמל את יצחק" - 'הגמל' רומז לברית ('הג' בגימטרייה 8 - 'מל'), וכן יש בו רמז לבר-מצווה - "שנגמל מיצר הרע ליצר טוב".</p>
            <p style="font-size:25px; font-weight:bold; text-align:center">כל הגדולים</p>
            <p>במשתה הגדול שעשה אברהם נכחו כל גדולי הדור, ובתוכם גם עוג מלך הבשן ומלכי האומות. המדרש מספר, שעוג לגלג על כל השמחה ואמר, שהוא יכול למעוך באצבע אחת את בנו יחידו של אברהם. אמר הקב"ה: "חייך, שתראה אלף אלפים וריבי רבבות יוצאים מבני-בניו", ושסופך ליפול בידם.

עימות זה מייצג את דרכו של יהודי. העימות פרץ דווקא בנקודה שמבטאת את ייחודו של יהודי - יום המילה, שבו נוצרת התקשרות אין-סופית עם הקב"ה, או יום בר-המצווה, שבו רוכש היהודי את יצר הטוב. מולו מתייצב העולם הגדול ואומר לו: "יכולני למעוך אותך באצבע אחת".</p>
            <p style="font-size:25px; font-weight:bold; text-align:center">מול כל העולם</p>
            <p>עוג הענק עומד מול אברהם. לכאורה אברהם בודד בדרכו. הוא אף כונה 'העברי' -"אחד היה אברהם" - כי עמד בעבר אחד, כמי שמאמין בה' אחד, וכל העולם עמד מולו, בעבר השני, והאמין בעבודה-זרה. אילו סיכויים היו לאברהם לעמוד מול כל העולם?

ובכל-זאת לא נרתע אברהם. הוא הפיץ בכל מקום את ההכרה שה' הוא "א-ל עולם" - לא "א-ל העולם", שיכול להתפרש כאילו העולם הוא מציאות עצמאית ושהקב"ה רק שולט עליו, אלא "א-ל עולם", שכל מציאותו של העולם היא רק ביטוי של הכוח האלוקי - אין עוד מלבדו.</p>
            <p style="font-size:25px; font-weight:bold; text-align:center">המסר הועבר</p>
            <p>כאשר אברהם הולך בדרך זו, מבטיח הקב"ה ש"אלף אלפים וריבי רבבות" ימשיכו את דרכו ושסופם של מתנגדיו ליפול ביד בניו. זה המסר שהעביר ליצחק בנו, ובכוח זה זכה יצחק ל"תולדות" - להמשך הדרך.

הלקח בעבורנו ברור למדי. אף אנו עומדים מול עולם שהרע גובר בו. הוא נראה מאיים לא פחות מעוג הענק העומד מול ילד רך. צריך לזכור, ש"מעשי אבות סימן לבנים". כוחו של אברהם עובר בירושה גם אלינו. יש לנו הכוח שלא להתרשם מהפרעות העולם ולהוסיף לעסוק בתורה ומצוות ולהכשיר את העולם לבוא הגאולה השלמה.</p>
        </div>
        <div data-book="1" data-parasha="6" data-lesson="4" class="long-text">
             <h2 style="text-align:center">עשיו לא נולד רע</h2>
            <p style="font-size:25px; font-weight:bold; text-align:center">ויתרוצצו הבנים בקרבה (בראשית כה,כב)</p>
            <p>פרשת תולדות מספרת על לידתם וחייהם של יעקב ועשיו. על הפסוק "ויתרוצצו הבנים בקרבה" אומרים חז"ל, שכבר בהיותם ברחם אימם נתגלו אצל יעקב ועשיו נטיות מנוגדות - יעקב נמשך לבית-המדרש, ואילו עשיו נמשך לבית עבודה-זרה. כמו-כן אומרים חז"ל, שהשניים רבו סביב "נחלת שני עולמות".

נשאלת כאן השאלה, מדוע הייתה ביניהם מריבה בעניין זה, והלוא השאיפות השונות של כל אחד ואחד מהם יוצרת חלוקת תחומים ברורה - סביר להניח שיעקב ירצה בעולם-הבא ואילו עשיו יבחר בחיי העולם-הזה! מכאן, שיעקב רצה אף הוא את העולם-הזה ועשיו תבע אף את העולם-הבא. וזה תמוה - למה לו לעשיו הרשע לרצות בעולם-הבא?!</p>
            <p style="font-size:25px; font-weight:bold; text-align:center">דרך מיוחדת</p>
            <p>כשמתעמקים יותר בסוגיה זו, מתעוררת תמיהה גדולה על עצם העניין שבנו של יצחק אבינו, שהיה קשור אל הקב"ה בכל נימי נפשו, התאווה עוד בהיותו ברחם אימו לעבודה-זרה. השאלה אינה על כך שכאשר גדל היה לרשע, שכן לאדם ניתנה בחירה חופשית לנהוג כרצונו; אבל איך ייתכן שעוד בבטן אימו גילה עשיו נטייה טבעית לעבודה-זרה?! חייבים אנו לומר, שנטייה זו כשלעצמה לא הייתה דבר רע, אלא דרך מיוחדת בעבודת-ה'.

הרמב"ם מסביר בהרחבה שבין עובדי-ה' יש שני טיפוסים כלליים: 'החסיד המעולה' ו'הכובש את יצרו'. הראשון מתאווה רק אל הטוב, וכל עבודתו היא בעלייה מתמדת בתוך הקדושה עצמה. לעומתו, השני מתאווה גם אל הרע, וגדולתו היא בכך שהוא כובש את יצרו.</p>
            <p style="font-size:25px; font-weight:bold; text-align:center">שני העולמות</p>
            <p>יעקב ועשיו, כפי שנוצרו בטבעם, מסמלים את שתי הדרכים הללו. טבעו של יעקב - "איש תם יושב אוהלים", שהוא 'החסיד המעולה'; ואילו טבעו של עשיו - "איש יודע ציד", הוא 'הכובש את יצרו'. תכלית המשיכה הטבעית של עשיו לעבודה-זרה הייתה שיתגבר עליה ויכבוש את יצרו.

על כן רבו שניהם על "נחלת שני עולמות": גם יעקב וגם עשיו, כפי שנוצרו בטבעם, רצו את שני העולמות. אלא שאצל יעקב היה העולם-הבא עיקר, בגלל היותו עולם טהור וקדוש, מתאים לשאיפתו של 'החסיד המעולה'. ואולם עשיו - הוא ראה את היתרון דווקא בעולם-הזה, שבו צריך לכבוש את היצר ולהתגבר על כל ההפרעות והמכשולים, דבר התואם את עבודת 'הכובש את יצרו'.

ההבדל ביניהם היה אפוא בשאלה, איזה משני העולמות הוא העיקר, אבל שניהם רצו בהחלט להשיג את שני העולמות, העולם הזה והעולם הבא.</p>
            <p style="font-size:25px; font-weight:bold; text-align:center">לצאת לשדה</p>
            <p>כולנו בני יעקב. יהודי צריך להיות "איש תם יושב אוהלים" - ללמוד תורה בתמימות, מבלי לנסות לעוותה ולהכניס לתוכה את הרצונות העצמיים והאישיים. זו התחלה וזה הבסיס לעבודתו של יהודי.

עם זאת צריך יהודי להיות גם "יודע ציד" - לצאת לשדה, לעולם, ולעשות מהדברים שיש בעולם 'מטעמים' לאבינו שבשמים. וכאשר היציאה אל העולם נעשית כהמשך ל"יושב אוהלים" - מגינה התורה על האדם שיוכל להצליח בשליחותו זו.</p>
        </div>
        <div data-book="1" data-parasha="6" data-lesson="5" class="long-text">
         <h2 style="text-align:center">שאלות של עשיו</h2>
            <p style="font-size:25px; font-weight:bold; text-align:center">היאך מעשרין את המלח ואת התבן (רש"י בראשית כה,כז)</p>
            <p>התורה מתארת את עשיו - "איש יודע ציד, איש שדה". מסביר רש"י, שכוונת המילים "יודע ציד" היא, שידע לצוד ולרמות את אביו: "שאלו: אבא, היאך מעשרין את המלח ואת התבן? כסבור אביו שהוא מדקדק במצוות".

הדבר מעורר שאלה פשוטה: אם עשיו רצה להצטייר כירא-שמים, הרי בשאלתו זו הוכיח את ההפך. קודם-כול הוכיח את בורותו, שהרי הכול יודעים שמלח ותבן פטורים ממעשר. שנית, כל מי שמדקדק במצוות גם יודע איך מעשרים - נוטלים עשירית. שאלתו מוכיחה לכאורה שאין הוא בקי אפילו בהלכות פשוטות ויום-יומיות.</p>
            <p style="font-size:25px; font-weight:bold; text-align:center">איך מעשרים?</p>
            <p>עלינו לומר אפוא, שכוונתו של עשיו הייתה עמוקה יותר.

המעשר שאליו התכוון עשיו אינו המעשר שאנו מפרישים מהתבואה, אלא בדוגמת המעשר שנתן אברהם למלכי-צדק: "ויתן לו מעשר מכול". כאן נתן אברהם מעשר מכל רכושו, ובסוג זה של מעשר נכללים גם המלח והתבן.

שאלתו של עשיו לא הייתה על עצם החובה לעשר מלח ותבן, אלא "היאך מעשרין" - כיצד יש לחשב את ערכם של מלח ותבן. המאפיין את המלח והתבן הוא, שאפשר לחשב את ערכם בשתי דרכים: לפי שוויים העצמי ולפי ערכם בשעה שמשתמשים בהם.

המלח כשהוא לעצמו זול ביותר, אולם בתבשיל ערכו עצום, ובלעדיו התבשיל תפל. גם תבן כשהוא לעצמו ערכו מועט, והוא משמש למספוא או להסקה, אולם כאשר משתמשים בתבן ליצירת לבנים - הרי התבן מגבש את החומר ומעניק ללבנה את חוזקה.</p>
            <p style="font-size:25px; font-weight:bold; text-align:center">איך טעה יצחק?</p>
            <p>זו הייתה שאלתו של עשיו - כיצד מעשרים את המלח והתבן, לפי שוויים העצמי או על-פי ערכם כשהמלח מעורב בתבשיל והתבן בלבנים. בכך ניסה לרמות את אביו ולהצטייר בעיניו כמדקדק במצוות. ואכן, יצחק חשב שהוא באמת מדקדק במצוות, ולכן ביקש לברכו.

אך עדיין אין הדבר ברור: הלוא יצחק ידע שאין שם שמים שגור בפי עשיו, ואיך הוטעה לחשוב שהוא צדיק ומדקדק במצוות, עד שחפץ לברכו?</p>
            <p style="font-size:25px; font-weight:bold; text-align:center">שורש עליון</p>
            <p>לאמיתו של דבר הכיר יצחק את מהות עשיו. הוא ידע שהוא רשע, בבחינת 'ישראל מומר', אך הוא ראה גם את שורשו העליון. הוא ראה את נשמתו והכיר בה שהיא נשמה גבוהה מאוד, אלא שבירידתה למטה נפלה לשפל המדרגה. לכן רצה לברכו, כדי לזככו ולגלות בו את שורשו הקדוש.

מהותו זו של עשיו נרמזת במלח ובתבן: מלח מצד עצמו הוא מר ובלתי-נסבל, אבל כשמשתמשים בו נכון, הוא ממתיק את המר. כך גם תבן - מצד עצמו הוא קליפה מיותרת, אבל בעצם הוא מגן על החיטה.

זו גם מהותו הפנימית של עשיו, שבאותם ימים עדיין לא היה בשל לבוא לידי תיקונו. לכך יגיע עשיו בזמן הגאולה, בביאת משיח-צדקנו בקרוב ממש.</p>
        </div>
        <div data-book="1" data-parasha="6" data-lesson="6" class="long-text">
             <h2 style="text-align:center">להיות כאן ולהיות בגן-העדן</h2>
            <p style="font-size:25px; font-weight:bold; text-align:center">ויגדלו הנערים (בראשית כה,כז)</p>
            <p>על יצחק אבינו נאמר, שלעתיד לבוא יאמרו דווקא עליו "כי אתה אבינו". עניינו של יצחק הוא פחד והתבטלות, התכונות המיוחדות לזמן הגאולה: כולנו נחוש אז את מירב ההתבטלות לקב"ה.

משום כך היו ביצחק כמה עניינים בדוגמת לעתיד לבוא. אכן, על כל שלושת האבות נאמר שהקב"ה "הטעימן מעין עולם הבא"; אך זה היה עניין של טעימה בלבד מהתענוג של העולם הבא, ואילו יצחק היה בכל מציאותו, בכל חייו, דוגמה של העתיד. בזוהר נאמר שבשעת העקדה פרחה נשמתו וניתנה בו נשמה מהעולם הבא.</p>
            <p style="font-size:25px; font-weight:bold; text-align:center">למעלה מהזמן</p>
            <p>עוד דבר מצאנו אצל יצחק: מובא בספרים, שלאחר העקדה היה יצחק שרוי שנתיים בגן-העדן. בשנתיים אלה היה יצחק למעלה מהזמן, ולכן לא נמנו בחשבון שנותיו. כאשר נולד עשיו כבר היה יצחק בן שישים ושתיים שנה (כפי שעולה מחשבון שנותיו של אברהם, שמיתתו הוקדמה בחמש שנים, כדי שלא יראה בצאתו של עשיו לתרבות רעה), אך התורה אומרת שהיה בן שישים בלבד. שכן השנתיים הללו אינן נחשבות בחשבון שנותיו, מכיוון שהיה בגן-העדן ולמעלה מהזמן.

זו דרגה מיוחדת במינה של עלייה רוחנית. יש שהאדם מתעלה לדרגה עליונה מהזמן, אבל אחר-כך, בשובו למציאות העולם ולגדרי הזמן, ניכרים עליו עקבות הזמן. ואילו יצחק, כשהתעלה לדרגה שלמעלה מהזמן, לא נמנו השנים הללו בחשבון שנותיו.</p>
            <p  style="font-size:25px; font-weight:bold; text-align:center">לחזות בנועם ה'</p>
            <p>אמרו חז"ל: "אין קוראים אבות אלא לשלושה", שכן עניינם של האבות מצוי בהכרח בנפשו של כל יהודי. מובן אפוא שגם עניין זה, של התעלות למעלה מגדרי העולם, קיים אצל כל יהודי.

דורשים מיהודי שיהיה אצלו "אחת שאלתי מאת ה'... לחזות בנועם ה'". טוען היהודי: הלוא אני קשור לגוף גשמי, לנפש בהמית, בעולם הזה הגשמי. איך אני מסוגל להתנתק מכל תענוגות העולם הזה ולהגיע לדרגה של התענגות בנועם ה'?! דבר זה יהיה רק לעתיד לבוא, או בגן-העדן, אבל איך אפשרי הדבר בזמן הזה?!</p>
            <p style="font-size:25px; font-weight:bold; text-align:center">יהודי מסוגל</p>
            <p>אומרים לו: כוח זה ניתן לנו מ"אלוקי יצחק". כל יהודי מסוגל להתבונן ולהסתכל בעניינים הקשורים בתקופת הגאולה ובגן-העדן. הוא מסוגל להבין שכל תענוגות העולם אינם אלא פסולת של תענוגי גן-העדן. אם-כן, איך הוא מניח לעצמו לאבד את עיקר התענוג לשם השגת הפסולת בלבד?!

יצחק אבינו נותן לכל אחד ואחד מבני-ישראל את הכוח, להתעלות מעל כל תענוגות העולם הזה ולשים את כל מעייניו בעיקר. הדרך לכך עוברת אף היא דרך דרגתו של יצחק – התבטלות לקב"ה, דבר הבא לידי ביטוי בקבלת-עול. עד שנזכה להתגלות דרגתו המלאה של יצחק אבינו, בגאולה האמיתית והשלמה, שאז נאמר ליצחק "כי אתה אבינו".</p>
        </div>
        <div data-book="1" data-parasha="6" data-lesson="7" class="long-text">
             <h2 style="text-align:center">להסתכל אל הראש</h2>
            <p style="font-size:25px; font-weight:bold; text-align:center">ויאהב יצחק את עשיו... ורבקה אוהבת את יעקב (בראשית כה,כח)</p>
            <p>יצחק ורבקה נחלקו ביחסם כלפי בניהם: יצחק אהב את עשיו, ורבקה - את יעקב. לפני מותו ביקש יצחק לברך את עשיו, אך יעקב, בסיוע רבקה, לקח ממנו את הברכות.

ברור שיצחק אבינו הכיר את מהותו של עשיו הרשע, ואף-על-פי-כן אהבו וחפץ לברכו.

על הקשר המיוחד בין יצחק לעשיו מוסיף המדרש. שם מסופר, שכאשר הפריע עשיו לקבורת יעקב במערת-המכפלה, התיז חושים בן דן את ראשו, וראשו של עשיו נפל לתוך קבר יצחק ונשאר שם. רמז לכך, ש'ראשו' של עשיו שייך לתחום הקדושה של יצחק.</p>
            <p style="font-size:25px; font-weight:bold; text-align:center">עשיו וישמעאל</p>
            <p>כשם שיצחק "יצא ממנו עשיו", כך גם אברהם "יצא ממנו ישמעאל". והנה תופעה מעניינת: ישמעאל עשה תשובה בחיי אביו, ואילו עשיו הרשע לא שב בתשובה מעולם. אף-על-פי-כן עשיו מוגדר "ישראל מומר", ונשאר יורשו של יצחק: "ירושה לעשיו נתתי". אולם ישמעאל, אף-על-פי שחזר בתשובה, מוגדר גוי ולא ירש את אביו: "לא יירש בן האמה".~

דבר זה מעיד על השוני המהותי ביניהם: ישמעאל, במהותו הפנימית, לא היה חלק מאברהם; הוא היה גוי, אף-על-פי שיצא מאברהם. אולם עשיו, במהותו הפנימית, היה בנו של יצחק; הוא היה בגדר ישראל, אם-כי מומר. אמנם הוא חטא ואף לא שב בתשובה, אבל ביסודו ובשורשו היה קשור אל יצחק ואל כל מה שייצג.</p>
            <p style="font-size:25px; font-weight:bold; text-align:center">מקור הגרים</p>
            <p>דבר זה בא לידי ביטוי בסיפור המדרש על ראשו של עשיו שנקבר אצל יצחק: לא כל-כולו של עשיו היה רע ומושחת. 'ראשו', דהיינו שורשו העליון, קשור בעולם הקדושה של יצחק. אמנם 'ראש' זה, כשהתחבר עם ה'גוף', הידרדר למטה-מטה, עד כדי כך שאפילו לא שב בתשובה, אבל השורש העליון נשאר לנצח מושרש בעולם הקדושה.

יתרה מזו: שורשו ומקורו של עשיו נעוץ בדרגות אלוקיות גבוהות ביותר; ניצוצות קדושה עליונים מאוד היו טמונים בעשיו (ונגאלו במהלך הדורות בדמותם של אונקלוס הגר, רבי מאיר וכו', שהיו מזרע עשיו ונתגיירו). יצחק ראה בעשיו את שורשו המקורי ואת ניצוצות הקדושה הללו. לכן אהבו ורצה לברכו, מתוך מגמה לחשוף את הטוב העצום החבוי בו.</p>
            <p style="font-size:25px; font-weight:bold; text-align:center">לקח לדורות</p>
            <p>אך רבקה ידעה שהדבר אינו אפשרי. עשיו הוא טוב רק כש'ראשו' נפרד מ'גופו'. כאשר עשיו מופיע בעולם, כש'ראשו' מחובר ל'גופו', הוא מושחת אף מישמעאל, שהיה "פרא-אדם". רק 'ראשו' של עשיו קבור עם יצחק, אבל דמותו השלמה - היא עשיו הרשע.

עם זאת מאמציו הגדולים של יצחק להציל את עשיו מכילים בתוכם לקח לדורות: אם עשיו, שחי לפני מתן-התורה, נושא עליו את התואר 'ישראל', בהיותו בנו של יצחק; קל-וחומר שעלינו לייקר ולאהוב כל יהודי, להסתכל אל 'ראשו', אל שורשו ועצמיותו, ולהשתדל לגלות את נקודת היהדות הטמונה בו.</p>
        </div>
        <div data-book="1" data-parasha="6" data-lesson="8" class="long-text">
            <h2 style="text-align:center">להתעוור - ולא לדבר לשון-הרע</h2>
            <p style="font-size:25px; font-weight:bold; text-align:center">ותכהינה עיניו מראות (בראשית כז,א)</p>
            <p>בפרשתנו מספרת התורה, שיצחק אבינו התעוור לעת זקנתו - "ויהי כי זקן יצחק, ותכהינה עיניו מראות". מדוע כהו עיניו? לא מסתבר שהדבר נבע רק מזקנה, שכן באותם ימים אדם בגילו עדיין היה במלוא כוחו, ולא מצאנו אצל אחרים שכהו עיניהם בגיל כזה.

יתרה מזו: לפני-כן מספרת התורה שהקב"ה בירכו: "ויברך אלוקים את יצחק". ודאי שברכתו של הקב"ה אמורה למנוע מחלות וייסורי זקנה, ועל-אחת-כמה-וכמה מצב של עיוורון, שעליו אמרו חז"ל "סומא חשוב כמת". מדוע אפוא כהו עיניו של יצחק אבינו?</p>
            <p style="font-size:25px; font-weight:bold; text-align:center">הברכות ליעקב</p>
            <p>חז"ל מביאים על כך כמה טעמים. אחד מהם: "יודע הקב"ה שיצחק מחבב את עשיו ועתיד היה לברכו, אמר הקב"ה, הריני מכהה את עיניו, כדי שלא יהא רואה למי שהוא מברך, כדי שייטול יעקב את הברכות".

כלומר, כל עניין העיוורון של יצחק נועד לאפשר ליעקב ליטול מעשיו את הברכות. אילו היה יצחק רואה ככל האדם, היה מברך את עשיו. לכן הכהה הקב"ה את עיניו, כדי שלא יראה את מי הוא מברך, ואז יוכל יעקב לקבל ממנו את הברכות.</p>
            <p style="font-size:25px; font-weight:bold; text-align:center">לגלות את האמת</p>
            <p>אך כאן נשאלת שאלה פשוטה: כדי לזכות את יעקב בנטילת הברכות לא היה הקב"ה צריך ליטול מיצחק את מאור עיניו. לכאורה היה יכול לעשות דבר פשוט הרבה יותר - לגלות ליצחק את מהותו האמיתית של עשיו, שהוא רשע, וממילא היה יצחק מעביר את ברכותיו ליעקב!

ולאמיתו של דבר, גילוי זה לא היה אמור להפליא את יצחק, כי הוא כבר הכיר את נשי עשיו שעבדו עבודה זרה. אכן, הוא חשב שעשיו אינו אשם במעשיהן ואין לו יכולת השפעה עליהן, אך עצם הדבר אמור היה להתריע על חשש כלשהו. גם בעשיו עצמו הבחין יצחק בדבר לא חלק לגמרי, כפי שאמר: "אין דרך עשיו להיות שם שמים שגור בפיו".~ אם-כן, יכול היה הקב"ה לגלות לו את האמת על עשיו ואז לא היה עולה על דעתו לברכו.</p>
            <p style="font-size:25px; font-weight:bold; text-align:center">לא מלשין</p>
            <p>התשובה היא - הקב"ה אינו רוצה לספר לשון-הרע אפילו על עשיו הרשע. וכך מספרת הגמרא, שכאשר חטא עכן בימי יהושע, שאל יהושע את הקב"ה "מי חטא לך?". אמר לו הקב"ה: "וכי דילטור (מלשין) אני לך?!". לכן לא הייתה לקב"ה אפשרות למנוע את עשיו מקבלת הברכות אלא על-ידי נטילת מאור עיניו של יצחק.

מכך צריכים אנו ללמוד הוראה: אם אפילו בנוגע לעשיו הרשע אין הקב"ה מוכן לדבר לשון-הרע, קל-וחומר שצריכים אנו להיזהר שלא לדבר חלילה לשון-הרע על שום יהודי, שכן במתן-תורה אמר הקב"ה לכל יהודי "אנוכי ה' אלוקיך", ונתן לו כוח ש"אנוכי ה'" יהיה "אלוקיך", כוחך וחיותך; ודאי אפוא שיש להיזהר שלא לדבר לשון-הרע על שום אדם מישראל.</p>
        </div>


        <div data-book="1" data-parasha="7" data-lesson="1" class="long-text">
            <h2 style="text-align:center">השפעת צדיק על עירו</h2>
            <p style="font-size:25px; font-weight:bold; text-align:center">ויצא יעקב מבאר שבע (בראשית כח,י)</p>
            <p>הליכתו של יעקב אבינו לחרן מתוארת בתחילת פרשתנו: "ויצא יעקב מבאר שבע וילך חרנה". מתעוררת כאן שאלה, לשם מה התורה רואה לציין את יציאתו של יעקב מבאר-שבע ואינה מסתפקת בעצם האמירה "וילך חרנה"?

שאלה זו מעלה רש"י, ומפרש, על-פי המדרש: "מגיד שיציאת צדיק מן המקום עושה רושם. שבזמן שהצדיק בעיר - הוא הודה, הוא זיווה, הוא הדרה; יצא משם - פנה הודה, פנה זיווה, פנה הדרה".

דברים אלה מעוררים שאלה גדולה: הלוא באותה שעה שהו בבאר-שבע יצחק ורבקה, שניהם צדיקים גדולים; איך אפשר אפוא לכנות את יציאתו של יעקב אבינו "פנה הודה, פנה זיווה, פנה הדרה"?!</p>
            <p style="font-size:25px; font-weight:bold; text-align:center">יראה ופחד</p>
            <p>את התשובה לשאלה זו רומז רש"י בהוספה שהוא מוסיף על לשון המדרש. במדרש נאמר, שכאשר הצדיק בעיר "הוא זיווה, הוא הדרה", ואילו רש"י מוסיף תכונה נוספת, שאותה הוא מונה ראשונה - "הוא הודה, הוא זיווה, הוא הדרה".

יש כאן שלושה מרכיבים בהשפעתו של צדיק על עירו:

א) 'הדרה', במשמעות כבוד. כלומר, הצדיק הוא כבודה של העיר.

ב) 'זיווה': אור המתפשט מהצדיק. זו ההקרנה החיובית שיש למעשיו של הצדיק על עירו.

ג) 'הודה': גם 'הוד' הוא סוג של אור, אלא שבשונה מ'זיו', ה'הוד' גורם פחד ויראה, כשם שנאמר על "קרני הודו של משה רבנו", שבגללן "וייראו מגשת אליו". כלומר, 'הוד' מציין את היראה שהצדיק פועל על אנשי עירו.</p>
            <p style="font-size:25px; font-weight:bold; text-align:center">כבוד וזיו</p>
            <p>בנקודה זו טמונה התשובה לשאלתנו: גם לאחר צאתו של יעקב אבינו מבאר-שבע נשארו בה יצחק ורבקה, שני צדיקים גדולים, אולם יצחק כבר היה זקן ועיניו כהו, וממילא היה שרוי בביתו. גם רבקה הייתה בבית ועסקה בשימושו של יצחק. אמנם ברור שנוכחותם כיבדה את העיר והגנה על יושביה, אולם לא היה בכוחם להקרין על העיר את האור של 'הודה', אור שגורם ליראה.

השפעה זו השפיע על העיר רק יעקב אבינו, שבהיותו פעיל בתוך העיר השפיע עליה לא רק במובנים של כבוד וזיו, אלא גם השפעה של 'הוד' - יראה ופחד. לכן כאשר יצא משם - "פנה הודה".</p>
            <p style="font-size:25px; font-weight:bold; text-align:center">מסירות-נפש של נשמה</p>
            <p>יעקב אבינו ידע שביציאתו מבאר-שבע תיגרם ירידה במקום זה, אולם הוא מסר את נפשו כדי למלא את רצון ה' ולהקים את עם-ישראל, דבר שיכול היה להיעשות דווקא על-ידי ההליכה לחרן.

יציאתו של יעקב מבאר-שבע לחרן רומזת בכללות לירידת הנשמה לעולם הזה: 'באר שבע' רומז לשורש הנשמה שלמעלה; 'חרנה' מסמל את העולם הזה, "חרון-אף של מקום". אומרים לנו על כך, שיציאת צדיק ממקורו "עושה רושם", ויש כאן מסירות-נפש מצד הנשמה, שעוזבת את דבקותה באור האלוקי ויורדת למטה, לעולם הזה.

בזכות עצם מסירות-הנפש הזאת ראוי כל יהודי שהקב"ה ישיבו למקומו האמיתי, לחזור ולדבוק באור ה', בגאולה האמיתית והשלמה על-ידי משיח-צדקנו.</p>
        </div>
        <div data-book="1" data-parasha="7" data-lesson="2" class="long-text">
            <h2 style="text-align:center">הראש והרגל שווים</h2>
            <p style="font-size:25px; font-weight:bold; text-align:center">וילן שם כי בא השמש (בראשית כח,יא)</p>
            <p>כאשר יעקב אבינו יצא מבאר-שבע בדרכו לחרן, הגיע להר-המוריה ולן שם, כפי שנאמר: "ויפגע במקום, וילן שם כי בא השמש". חז"ל אומרים, כי זה היה הלילה הראשון ששכב לישון, לאחר ארבע-עשרה שנים ששהה בבית-מדרשם של שם ועבר ועסק בתורה גם בלילות.

לאור זאת נשאלת שאלה גדולה: אם במשך ארבע-עשרה שנים לא שכב לישון בלילה, דווקא כאן, במקום המקדש, שכב לישון?! אמנם יעקב עצמו אמר אחר-כך: "אכן יש ה' במקום הזה ואנכי לא ידעתי", אבל עדיין נשאלת השאלה, מדוע זימן לו הקב"ה שיישן דווקא במקום כה קדוש.</p>
            <p style="font-size:25px; font-weight:bold; text-align:center">ירידה רוחנית?</p>
            <p>הדבר יוסבר בהקדמת עניינה של השכיבה. מצב של שכיבה הוא בבחינת ירידה רוחנית גדולה לאדם. מעלתו של אדם באה לידי ביטוי כשהוא עומד. אז רואים בבירור את מעמדם הנכון של איבריו - הראש (השכל) למעלה, הלב (הרגש) באמצע, והרגליים (כוחות העשייה) למטה. אולם כשהוא שוכב לישון, נוצר מצב שבו הראש והרגליים שווים והם באותו קו גובה.

החלק העליון של האדם מסמל את רוחניותו, והחלק התחתון מסמל את הצד הגשמי שבאדם. הסדר הנכון הוא, שהרוחניות היא העליונה והחשובה, והגשמיות נגררת בעקבות הרוחניות. אולם בשעת השכיבה, הרוחניות והגשמיות הן בהשוואה, והרי זו ירידה גדולה.</p>
            <p style="font-size:25px; font-weight:bold; text-align:center">התבטלות גמורה</p>
            <p>עם זאת, מצב השכיבה יכול גם לבטא עליונות גבוהה ביותר. ההבדלים בין הראש ובין הרגל קיימים רק במסגרת העולם המוגבל, שבו הרוחניות גבוהה מהגשמיות, אולם לגבי הקב"ה עצמו, שהוא אין-סוף מוחלט, אין שום הבדל בין רוחניות לגשמיות ושתיהן שוות לגביו ממש.

דבר זה התבטא בשכיבתו של יעקב אבינו במקום המקדש. דווקא משום שזה מקום קדוש ביותר, שבו מאיר האור האלוקי האין-סופי בעצמו, גרם הדבר להתבטלות גמורה של גדרי ה'מעלה' וה'מטה', עד שהראש והרגל נעשו שווים לגמרי.</p>
            <p style="font-size:25px; font-weight:bold; text-align:center">הכנה לתפקיד</p>
            <p>זו הייתה המשמעות הפנימית של אותו לילה שעשה יעקב אבינו במקום המקדש. הדבר השתקף גם בחלום שחלם, על הסולם ה"מוצב ארצה וראשו מגיע השמימה" - סולם שמחבר ומאחד את הארץ והשמים.

באותה שעה ניתן ליעקב הכוח לחבר רוחניות וגשמיות, ארץ ושמים. כוח זה ניתן לו דווקא בלכתו לחרן להקים את עם-ישראל, שכן זה ייעודו של העם היהודי - להשכין את הקדושה האלוקית בתוך העולם הגשמי ולעשות מהגשמיות כלי-משכן לאור אין-סוף ברוך-הוא.

סיומה של עבודה זו יהיה בגאולה האמיתית והשלמה, שאז יתגלה כבוד ה' בעולם הגשמי, כמו שנאמר "וראו כל בשר יחדיו" - הבשר הגשמי יראה - "כי פי ה' דיבר".</p>
        </div>
        <div  data-book="1" data-parasha="7" data-lesson="3" class="long-text">
             <h2 style="text-align:center">מלאכי מרום מלווים אותנו</h2>
            <p style="font-size:25px; font-weight:bold; text-align:center">מלאכי אלוקים עולים ויורדים בו (בראשית כח,יב)</p>
            <p>בתחילת פרשת ויצא מסופר על יציאתו של יעקב מבאר-שבע לחרן, ובסוף הפרשה אנו קוראים על שובו לארץ-ישראל. אמרו חז"ל: "מעשה אבות, סימן לבנים", וכל מה שקרה לאבות, אירע גם לעם-ישראל. סיפורו של יעקב אבינו, המשתקף בפרשתנו, אינו אלא סיפורו של העם היהודי.

יציאתו של יעקב לחרן רומזת לגלותו של עם-ישראל, כפי שאומר הרמב"ם: "הסולם שראה יעקב אבינו ומלאכים עולים ויורדים בו... היה משל למלכויות ושעבודן". שיבתו של יעקב לארץ-ישראל מסמלת את הגאולה. סיפור זה, על האירועים שנלוו לו, משמש לנו הוראת-דרך לדורי-דורות.</p>
            <p style="font-size:25px; font-weight:bold; text-align:center">הגלות כשליחות</p>
            <p>יעקב יצא לחרן לא רק כדי להינצל מעשיו. הייתה בכך גם מטרה חיובית: להינשא, להעמיד את יסודו של עם-ישראל (רוב השבטים נולדו בחרן), ולגאול את ניצוצות הקדושה שהיו טמונים בחרן. דווקא בחרן יכול היה יעקב להשיג את שלמותו.

כך גם הגלות של עם-ישראל: אכן, "מפני חטאינו גלינו מארצנו", והגלות היא תוצאה של חטאי עם-ישראל, אולם זו רק העילה החיצונית. המטרה האמיתית של הגלות היא להפיץ את הקדושה בכל מקום ולקדש את העולם. על-ידי הגלות עושה עם-ישראל "דירה לו יתברך בתחתונים". דווקא על-ידי עבודתנו בתקופת הגלות הננו מגיע לשלמות העליונה ביותר.</p>
            <p style="font-size:25px; font-weight:bold; text-align:center">שמירה וכבוד</p>
            <p>הפרשה מספרת, שלקראת צאתו לחרן ראה יעקב "מלאכי אלוקים עולים ויורדים בו", ורש"י מפרש: "מלאכי ארץ-ישראל... עלו ברקיע, וירדו מלאכי חוץ-לארץ ללוותו". כך גם בסוף הפרשה, כששב יעקב מחרן, נאמר: "ויפגעו בו מלאכי אלוקים", אלה מלאכי ארץ-ישראל, שבאו לקראתו כדי ללוותו לארץ, מתוך כבוד.

מדובר כאן בשני סוגים של מלאכים: מלאכי חוץ-לארץ תפקידם היה לשמור על יעקב אבינו שלא ייפגע מההתמודדות עם לבן הארמי. מלאכי ארץ-ישראל, שליווהו בדרכו, הם ביטוי לכוחות שהקב"ה מעניק לו לקראת צאתו לדרך; והמלאכים שבאו לקראתו בשובו לארץ, הם תוצאה של הקדושה שהצליח להשכין בעולם.</p>
            <p style="font-size:25px; font-weight:bold; text-align:center">אנחנו לא לבד</p>
            <p>כאלה הם פני הדברים גם בדרכו של עם-ישראל: יהודי אינו צריך להתרשם מקשיי הגלות. עלינו לזכור, שעוד לפני צאתנו לגלות שלח עמנו הקב"ה את 'מלאכי ארץ-ישראל' כדי להעניק לנו כוחות להתמודדות בתקופת הגלות. גם בזמן הגלות נמצאים עמנו 'מלאכי חוץ-לארץ', השומרים ומגינים עלינו, ככתוב: "לא ינום ולא יישן שומר ישראל"; ועד שהגויים עצמם נעשים "אומנייך" ומסייעים לנו.

ועכשיו, עם סיום הגלות, שולח הקב"ה לקראת עם-ישראל, המסיים את תפקידו, את 'מלאכי ארץ-ישראל', מלאכי-כבוד, כדי להביאנו לגאולה האמיתית והשלמה.</p>
        </div>
        <div data-book="1" data-parasha="7" data-lesson="4" class="long-text">
             <h2 style="text-align:center">הארץ תיכבש מאליה</h2>
            <p style="font-size:25px; font-weight:bold; text-align:center">הארץ אשר אתה שוכב עליה לך אתננה ולזרעך (בראשית כח,יג)</p>
            <p>כשיצא יעקב מבאר-שבע בדרכו לחרן, לן בלילה בהר-המוריה. שם התגלה אליו הקב"ה ואמר לו: "הארץ אשר אתה שוכב עליה, לך אתננה ולזרעך". על כך מביא רש"י את פירוש הגמרא: "קיפל הקב"ה את כל ארץ-ישראל תחתיו, רמז לו שתהא נוחה ליכבש לבניו".

גם לאברהם אבינו נאמר דבר דומה. הקב"ה ציווה את אברהם: "קום התהלך בארץ לארכה ולרחבה, כי לך אתננה". על כך אומרת הגמרא, שמטרת הציווי הייתה "כדי שיהא נוח לכבוש לפני בניו". בזה שאברהם אבינו התהלך בארץ, הוא קבע את שליטתו עליה, ועשה את כיבוש הארץ נוח יותר לבניו.</p>
            <p style="font-size:25px; font-weight:bold; text-align:center">קל ונוח</p>
            <p>אולם יש הבדל בין אברהם ליעקב: בעוד שמאברהם נדרשה פעולה ממשית - "קום התהלך בארץ" - שבאמצעותה נעשה כיבוש הארץ נוח יותר לבניו, הרי אצל יעקב לא נדרשה שום פעולה - הוא רק שכב על הארץ, והקב"ה קיפל את כל ארץ-ישראל תחתיו.

בכך הוסיף הקב"ה רמז ליעקב אבינו, שלא זו בלבד שארץ-ישראל תהיה נוחה להיכבש לבניו, כפי שכבר נרמז לאברהם אבינו, אלא שהדבר יהיה קל כל-כך, כמו שכיבה על הארץ. בני-ישראל לא יידרשו לשום פעולה, שכן ארץ-ישראל תינתן מאליה לידיהם.</p>
            <p style="font-size:25px; font-weight:bold; text-align:center">אילו זכו</p>
            <p>בכך נתן הקב"ה כוח לעם-ישראל, לכבוש את ארץ-ישראל אפילו בלי מלחמה. הקב"ה קבע בתוך המציאות של העולם את ההכרה בבעלותם של יהודים על ארץ-ישראל, עד שגם אומות-העולם עצמן מודות שארץ-ישראל לגבולותיה היא נחלת עולם לעם-ישראל מאת הקב"ה.

כוח זה היה יכול לבוא לידי ביטוי כבר בכיבוש יהושע. אילו זכו, היו בני-ישראל כובשים בדרך זו את ארץ-ישראל, כפי שאמר להם הקב"ה: "בואו ורשו את הארץ", ועל כך מפרש רש"י: "אין מערער בדבר ואינכם צריכים למלחמה". רק לאחר שחטאו בחטא המרגלים ניטלה מהם זכות זו והם נזקקו להילחם על הארץ.</p>
            <p style="font-size:25px; font-weight:bold; text-align:center">בלי מלחמות</p>
            <p>אולם בזמן הגאולה אכן כך יהיה, וארץ-ישראל כולה תימסר לרשות ישראל בלי שום צורך במלחמה ובהתדיינות, ואפילו לא במאמץ קל, כמו ההתהלכות בארץ שנדרשה מאברהם אבינו. ארץ-ישראל תינתן לעם-ישראל מעצמה, כשם שהקב"ה קיפל את כל הארץ תחת יעקב אבינו.

ועוד לפני הגאולה, כאשר יהודים עומדים בתוקף הראוי על זכותם האלוקית על ארץ-ישראל, ואומרים לגויים בדברים היוצאים מן הלב ומתוך אמת פנימית עמוקה, שזוהי נחלה שניתנה להם מאת בורא העולם, יתבטלו כל הטענות של הגויים וארץ-ישראל תישאר שלמה ברשות עם-ישראל, ומזה תהיה הכניסה אל הגאולה האמיתית והשלמה על-ידי משיח-צדקנו, במהרה בימינו ממש.</p>
        </div>
        <div data-book="1" data-parasha="7" data-lesson="5" class="long-text">
             <h2 style="text-align:center">חיים של צדיק</h2>
            <p style="font-size:25px; font-weight:bold; text-align:center">אני ה' אלוקי אברהם אביך ואלוקי יצחק (בראשית כח,יג)</p>
            <p>בפרשתנו מסופר על ההתגלות של הקב"ה ליעקב באומרו לו: "אני ה' אלוקי אברהם אביך ואלוקי יצחק". יש כלל, שהקב"ה אינו מייחד את שמו על צדיקים בחייהם, כדי "שלא יטעה אותם היצר הרע" לחשוב שהם צדיקים גמורים, אולם כאן, אף-על-פי שיצחק עדיין חי, אמר הקב"ה "ואלוקי יצחק", וזאת "הואיל ונתייסם (=נתעוור) בעיניו, כאילו הוא מת, לפי שהיה גנוז לתוך הבית ויצר הרע פסק ממנו".

אמהם הגמרא אומרת שסומא חשוב כמת, וכשם שמת פטור מן המצוות כך יש דעה שאף עיוור פטור מן המצוות, אך לא מובן איך אפשר לומר שבגלל העיוורון "יצר הרע פסק ממנו"; אנו רואים בפועל שלאנשים עיוורים יש תאוות ופיתויים מצד יצר הרע והם עלולים לחטוא?!</p>
            <p style="font-size:25px; font-weight:bold; text-align:center">סעודה לרבנן</p>
            <p>הדבר יובן לאור המסופר בגמרא על רב יוסף, שהיה עיוור, ובהגיעו לגיל שישים ערך "יומא טבא לרבנן" (=סעודה לתלמידי-חכמים), והסביר שהסיבה לשמחה היא, שבהגיעו לגיל שישים יצא מאפשרות של עונש כרת.

נשאלת השאלה, למה לא מובא בשולחן-ערוך שבמלאות לאדם שישים שנה עליו לעשות שמחה וחגיגה מיוחדת? זאת ועוד: רב יוסף חי בדור השלישי של האמוראים, ולפניהם חיו דורות של תנאים; למה לא מצאנו שמישהו מהם יעשה "יומא טבא" בהגיעו לגיל שישים? עלינו לומר אפוא, שהדבר קשור במיוחד לדרגתו של רב יוסף ולעיוורונו.</p>
            <p style="font-size:25px; font-weight:bold; text-align:center">מקורות החיות</p>
            <p>העובדה שאדם רגיל, לאחר חורבן הבית, חי יותר משישים שנה, אין בה להוכיח שהוא יצא מגדר כרת. לאחר החורבן אין חיותנו באה אך ורק באמצעות חבל הנשמה האלוקית, שאותו כורת העוון שדינו כרת, אלא אנו מקבלים חיות גם באמצעות הסטרא-אחרא. לכן בזמן הזה יכול אדם לחיות מעבר לגיל שישים אף אם עבר על איסור כרת.

בזה ייחודו של רב יוסף. בגמרא מסופר על קדושתו ודרגתו הרוחנית, ועד שבמשך עשרים ושתיים שנה לא חלה איש מבני-ביתו אפילו במחלה קלה שמטפלים בה באמצעות הקזת דם (שיטת ריפוי נפוצה מאוד בימים ההם). גם עיוורונו בא משום שלא הצליח להימנע מלהביט מחוץ לד' אמותיו, ולכן התעוור כדי שלא ייכשל בהסתכלות אסורה. הדבר מוכיח שחיותו באה אך ורק ממקורות הקדושה.</p>
            <p style="font-size:25px; font-weight:bold; text-align:center">טהור עיניים</p>
            <p>בכל-זאת, בטרם מלאו לו שישים שנה חשש רב יוסף שמא יחטא, שהרי אמרו חז"ל "אל תאמין בעצמך עד יום מותך", אך כאשר מלאו לו שישים שנה, והוא נוכח שיצא מאפשרות של עונש כרת, ערך סעודה לרבנן.

אף אצל יצחק כך: עיוורונו של יצחק בא בגלל עשנן של נשי עשיו, שהקטירו קטורת לעבודה זרה. יצחק היה "טהור עיניים מראות ברע", ולא היה יכול לסבול עבודה זרה עד שנתעוור בעיניו. הדבר מוכיח שכל מהותו באה מהקדושה בלבד, ולכן לאחר שנתעוור, שוב אין ליצר הרע אפשרות של אחיזה בו, ומסיבה זו ייחד הקב"ה את שמו על יצחק אף בחייו.</p>
        </div>
        <div data-book="1" data-parasha="7" data-lesson="6" class="long-text">
 <h2 style="text-align:center">הצלחה בחינוך דווקא בתנאים קשים</h2>
            <p style="font-size:25px; font-weight:bold; text-align:center">ביום אכלני חורב וקרח בלילה (בראשית לא,מ)</p>
            <p>בפרשתנו מסופר כיצד יהודי אחד ויחיד הלך לארץ זרה. הוא הגיע לשם חסר-כול. מלכתחילה חשב שיהיה לו רכוש רב, כי עזב את בית אביו מצוייד בכל טוב וברכוש נכבד; אך בדרך תפשו אליפז בן עשיו, שאביו שלחו להרגו, ויעקב הצליח לשכנעו להותירו בחיים ולהסתפק ברכושו. כך נותר יעקב ללא פרוטה - "כי במקלי עברתי את הירדן". ועם זה צעד יעקב לדרכו בלב קל, כי היה לו ביטחון גמור בקב"ה.

בבואו לחרן גילה יעקב שאין לו על מי להישען, אפילו לא על קרוביו. דודו, לבן, רימהו. בכל-זאת לא איבד את ביטחונו בקב"ה. אכן, הדבר ארך שנים רבות וחייב עמל קשה – "ביום אכלני חורב וקרח בלילה" – אבל בסופו של דבר השיג עושר רב, ובעיקר זכה שתהיה "מיטתו שלמה": כל ילדיו צמחו וגדלו כראוי, שלמים, צדיקים.</p>
            <p style="font-size:25px; font-weight:bold; text-align:center">דווקא יעקב הצליח</p>
            <p>יש כאן תופעה מופלאה: לאברהם היה  בן צדיק – יצחק, אך נולד לו גם בן אחר, ישמעאל. אף ליצחק היה בן טוב, יעקב, אך נולד לו גם עשיו הרשע. אברהם ויצחק הקימו את ביתם וילדו את ילדיהם בארץ-ישראל ולא בגלות, ועם זה קרה שנולדו להם בנים כישמעאל ועשיו.

לעומת זאת, יעקב, ילדיו נולדו בגלות. לא היה להם כלל במי להיעזר. הוא עבד עבודה קשה, ובה-בעת נדרש לשמור על בניו ובנותיו – שנים-עשר ילדים – שלא יקלטו את אורח-החיים של חרן, ולהפך, שיספגו את התורה שהוא קיבל מאבותיו ומרבותיו. ובכל-זאת, דווקא יעקב הצליח בכך.</p>
            <p style="font-size:25px; font-weight:bold; text-align:center">עושר בגשמיות וברוחניות</p>
            <p>בתנאים הקשים הללו הגיע יעקב ל"ויפרוץ האיש מאוד-מאוד" - הוא נעשה עשיר מופלג בגשמיות, ולצד העושר הגשמי השיג גם עושר רוחני – 'מיטתו שלמה': הוא זכה להוציא מהגלות את כל בניו ובנותיו, שלמים בחינוך שהעניק להם.

מצבו של יעקב אבינו משקף את גורלו של עם-ישראל לדורותיו. אנו רואים כי כל הבטחותיהן של אומות-העולם הן אין ואפס. אין לנו להישען אלא  על אבינו שבשמים, שהקשר עמו הוא אך ורק על-ידי התורה ומצוות.</p>
            <p style="font-size:25px; font-weight:bold; text-align:center">חינוך בלי פשרות</p>
            <p> כשנחנך את ילדינו בדרך התורה של ישראל סבא, "עם לבדד ישכון" – בתלמוד תורה, בישיבות, בחינוך ליראת-שמים בלי פשרות, ברוח הערכים והמורשת שקיבלנו מאבותינו ומאבות-אבותינו – אזיי נזכה ל'מיטתו שלמה'.

דרך זו מבטיחה שבקרוב ממש נזכה כולנו, "בנערינו ובזקנינו, בבנינו ובבנותינו", לצעוד לקבלת פני משיח-צדקנו, וכשיבוא, נוכל לומר לו בגאון מוצדק: אלה חיילינו, הצבא שלנו, שנולד וגדל בכל תפוצות ישראל, ועם זה הם יהודים שלמים ומאמינים ומוכנים לגאולה.</p>
        </div>
        <div data-book="1" data-parasha="7" data-lesson="7" class="long-text">
            <h2 style="text-align:center">לבן ויעקב - שתי השקפות-עולם</h2>
            <p style="font-size:25px; font-weight:bold; text-align:center">עבדתיך ארבע עשרה שנה בשתי בנותיך ושש שנים בצאנך (בראשית לא,מא)</p>
            <p>פרשתנו נפתחת ביציאתו של יעקב לחרן, אל דודו הרשע לבן הארמי. בדרכו עצר ב'בית א-ל', שם התפלל לה' ושכב לישון - "וישכב במקום ההוא".

אומר על כך המדרש: "כאן שכב, אבל כל י"ד שנה שהיה טמון בבית עבר, לא שכב". דעה נוספת במדרש: "כל כ' שנה שעמד בביתו של לבן, לא שכב", כפי שנאמר: "ותידד שנתי מעיני".

מובן למדי מדוע בהיותו בישיבתו של עבר לא חפץ יעקב לישון, שכן ניצל כל רגע ללימוד התורה; אולם למה לא ישן בעשרים שנות עבודתו בבית לבן, שם עסק לכאורה בעבודה פיזית פשוטה - רעיית צאן?</p>
            <p style="font-size:25px; font-weight:bold; text-align:center">חינוך ופרנסה</p>
            <p>הליכתו של יעקב לחרן הייתה למטרה רוחנית נעלה. בחרן סלל יעקב את הדרך לבניו אחריו - לקדש את החיים הגשמיים ולגלות את ניצוצות הקדושה הטמונים בתוכם. לכן היה עליו להיות ערני תמיד ולעמוד על המשמר מול לבן הארמי, שייצג את ההפך הגמור.

את השקפת-עולמו המנוגדת ביטא לבן כאשר טען: "הבנות בנותי והבנים בני והצאן צאני". הוא דרש בעלות על שני תחומים: החינוך ("הבנות בנותי"), וחיי המסחר והעסקים ("הצאן צאני"). טענה זו אנו שומעים גם מפי 'יורשיו' הרוחניים של לבן הארמי.</p>
            <p style="font-size:25px; font-weight:bold; text-align:center">עידן מודרני</p>
            <p>"הבנות בנותי והבנים בני" - טוען לבן. מילא, המבוגרים, אתם שייכים לדור הישן; אבל הילדים, הם גדלים בתקופה המודרנית וצריך 'להתקדם' עם הזמן. אתם רוצים ללמדם יהדות? בבקשה, אבל בלבוש 'מודרני', תוך 'התאמת' הדברים לעידן הנוכחי. כך יגדלו 'בני-אדם' ויוכלו לתפקד כראוי בעולם.

"הצאן צאני" - תובע לבן. אינני מתערב בענייני התפילה וחיי הדת שלכם, אבל בענייני עסקים - בזה אני בר-סמכא. עליכם לנטוש את המחשבות על ניהול חיי עסק ועבודה על-פי התורה, עם כל הדקדוקים והאיסורים על רמאות והסגת-גבול. כך אי-אפשר לנהל עסק מוצלח. בענייני עסקים, שמעו בקולי - אומר לבן הארמי (אותיות 'רמאי').</p>
            <p style="font-size:25px; font-weight:bold; text-align:center">שליטה מלאה</p>
            <p>לכן לא היה יעקב יכול לישון בהימצאו בחרן, כפי שהוא אומר: "ותידד שנתי מעיני". היה עליו להבטיח את שליטתו המלאה בשני הנושאים הללו: חינוך הילדים וההתעסקות בענייני העולם דווקא על-פי התורה. הוא נדרש להיזהר שלא להניח ללבן ולאנשיו להתערב בזה.

וכך אמר יעקב ללבן: "עבדתיך (במסירות-נפש) ארבע-עשרה שנה בשתי בנותיך (חינוך הילדים) ושש שנים בצאנך" (דרך ניהול העסקים) - עמלתי בכל נפשי כדי שהחינוך והפרנסה יהיו אך ורק על-פי התורה.

כוח זה הוריש יעקב לצאצאיו עד סוף כל הדורות: לשמור במסירות-נפש על חינוך הילדים, שיהיה מקודש לחלוטין, ולנהל גם את כל ענייני הבית והפרנסה באווירה של יהדות וקדושה.</p>
        </div>
        <div data-book="1" data-parasha="7" data-lesson="8" class="long-text">
            <h2 style="text-align:center">השליחות של יהודי</h2>
            <p style="font-size:25px; font-weight:bold; text-align:center">ויפגעו בו מלאכי אלקים (בראשית לב,ב)</p>
            <p>סיפורי התורה אינם כמו סיפורי היסטוריה, אלא 'תורה' מלשון 'הוראה' - כל דבר שמופיע בתורה, לרבות סיפורי התורה, מטרתו להורות ליהודי את הדרך ולהנחותו בעבודת-ה'. על אחת כמה וכמה הסיפורים על "מעשי אבות", שהם "סימן לבנים"; ובמיוחד הסיפורים על יעקב אבינו, ה"בחור שבאבות". ברור אפוא, שפרשת חייו של יעקב אבינו משמשת הוראת-דרך לכל יהודי בכל הדורות.

פרשתנו מספרת על יציאתו של יעקב מארץ-ישראל והליכתו לחרן. שם עבד עשרים שנה, נשא את נשיו והקים את השבטים. פרשתנו מספרת גם על שובו מחרן חזרה לארץ-ישראל.</p>
            <p style="font-size:25px; font-weight:bold; text-align:center">התכלית: לצאת</p>
            <p>הזוהר עומד על שינוי שאנו מוצאים בתורה בין יציאתו של יעקב לחרן לבין שובו משם.

כשהוא יוצא לחרן וזוכה לגילוי הקב"ה ("והנה ה' ניצב עליו"), אומרת התורה - "ויפגע במקום". כלומר, הוא היה צריך להגיע אל המקום, אל ההתגלות האלוקית, ואף במצב זה ראה את הגילוי בחלום בלבד.

לעומת זאת, בשובו מחרן נאמר - "ויפגעו בו מלאכי אלוקים". כלומר, המלאכים עם הקב"ה עצמו (כפי שמדגיש הזוהר) יצאו לפגשו וחיפשו אותו; וזה היה בהקיץ ולא בחלום.

מכאן אנו למדים על עוצמת הכוח שיש דווקא ביציאה אל העולם כדי להביא לשם את הקדושה האלוקית. יעקב אבינו מורה בכך הוראה לבניו, כי השליחות שהוטלה על כל יהודי היא לצאת ממקום הקדושה, ואף מאוהלי שם ועבר, מרכז התורה - אל 'חרן', המקום שבו צריך להתמודד עם 'לבן הארמי', מרכז התסיסה של חיי העולם. וכל זאת, כדי לגאול את ניצוצות הקדושה שנמצאים בתוך מציאות העולם.</p>
            <p style="font-size:25px; font-weight:bold; text-align:center">הכנה גדולה</p>
            <p>אין זו שליחות קלה. היא גם דורשת הכנה רבה. קודם לכן צריך יהודי להימצא ב'ארץ-ישראל', המסמלת את שיא הקדושה. בתקופה זו אל לו לעסוק בענייני העולם, אלא בענייני תורה וקדושה בלבד, כפי שנהג יעקב אבינו - "ויעקב איש תם יושב אוהלים". עליו לספוג מידה מרבית של קדושה ושל תורה.

גם כשהוא כבר עומד לצאת למילוי שליחותו, עליו להכין את עצמו תקופה נוספת, תוך התמסרות מוחלטת לתורה, כיעקב שנטמן ארבע-עשרה שנה בבית עבר.

לאחר מכן, כשהוא כבר בדרכו לביצוע השליחות, הוא נוהג כיעקב - "ויפגע במקום" - הוא עומד להתפלל. הוא אינו סומך על עצמו ועל כוחותיו האישיים, אלא מבקש את עזרת ה' להצלחה בשליחותו. רק לאחר הכנה זו הוא יוצא לביצוע השליחות, וגם שם הוא עוסק בתורה ובתפילה, כפי שמספרים מדרשי חז"ל.</p>
            <p style="font-size:25px; font-weight:bold; text-align:center">ההצלחה</p>
            <p>כשיהודי נוהג בדרך זו, כי-אז לא זו בלבד שהיציאה אל העולם אינה גורמת לו ירידה רוחנית, אלא אדרבה - "ויפרוץ האיש מאוד-מאוד" - הוא זוכה להצלחה הן בגשמיות והן ברוחניות, עד שכאשר הוא שב משליחותו, הוא זוכה להתגלות גדולה של הקב"ה ופמלייתו, שמחפשים אותו כדי לברכו - "ויפגעו בו מלאכי אלוקים".</p>
        </div>

        <div data-book="1" data-parasha="8" data-lesson="1" class="long-text">
            <h2 style="text-align:center">הכוונה הכללית נמצאת בפרטים</h2>
            <p style="font-size:25px; font-weight:bold; text-align:center">על כן לא יאכלו בני ישראל את גיד הנשה אשר על כף הירך עד היום הזה כי נגע בכף ירך יעקב בגיד הנשה (בראשית לב,לג)</p>
            <p>בפרשתנו התורה מספרת על המאבק של יעקב אבינו עם מלאך משמים, שרו של עשיו. יעקב ניצח את המלאך, אך גם יצא מהקרב צולע על ירכו, כי המלאך נגע בכף ירכו. לזכר גבורתו של יעקב והנס שעשה לו הקב"ה, נצטווינו שלא לאכול את גיד הנשה: "על-כן לא יאכלו בני-ישראל את גיד הנשה, אשר על כף הירך, עד היום הזה, כי נגע (המלאך) בכף ירך יעקב בגיד הנשה".

שלא כרוב איסורי התורה, שאין התורה מפרשת את טעמם, כאן מפורטת סיבת האיסור. יתרה מזו, הטעם קובע גם את פרטי ההלכות של האיסור: הוא חל רק על הגיד שעל כף הירך. עוף, שאין לו כף ירך, גידו מותר. גם יש מחלוקת אם הכוונה לגיד הנשה שבשתי הרגליים או רק בירך ימין, והמחלוקת נובעת מהשאלה אם המלאך פגע ביעקב בשתי ירכיו או רק בירך ימין.</p>
            <p style="font-size:25px; font-weight:bold; text-align:center">איסור פרטי</p>
            <p>מדוע עושים זכר נצחי דווקא להצלתו של יעקב אבינו מיד המלאך, אף שגם אצל אברהם ויצחק היו כמה וכמה מקרים של הצלה ניסית? – משום שהצלתו זו של יעקב נושאת בחובה רמז לעם-ישראל: "אף-על-פי שיעברו צרות רבות בגלות מיד העמים ומיד בני-עשיו – שיהיו בטוחים שלא יאבדו, אלא לעולם יעמוד זרעם".

והנה מתעוררת השאלה, מדוע זכר לדבר יסודי ומרכזי כל-כך נקבע דווקא באיסור לאכול גיד מסויים ברגל, ועד שגם גדרי האיסור מצומצמים לפרטי המאורע של נגיעת המלאך בכף ירכו של יעקב? לכאורה היה הזיכרון צריך להיות קשור בדבר מרכזי וכללי יותר.</p>
            <p style="font-size:25px; font-weight:bold; text-align:center">השגחה שאין לשערה</p>
            <p>לאמיתו של דבר, דבר זה מלמדנו את משמעותה של ההשגחה העליונה על עם-ישראל. הבעש"ט גילה את משמעותה של ההשגחה הפרטית, שהקב"ה משגיח לא רק על כללות הבריאה, ולא על מין המדבר בלבד, אלא על כל פרט ופרט בעולם החי, הצומח והדומם.

למעלה מזה היא ההשגחה על עם-ישראל. את עוצמת ההשגחה על כל פרט בחיי יהודי, אי-אפשר לשער כלל. כאשר מדובר בעם-ישראל, "עם קרובו" של הקב"ה, כל פרט ופרט נוגע להשלמת תכלית הבריאה כולו, ויש עליו השגחה מופלאה.</p>
            <p style="font-size:25px; font-weight:bold; text-align:center">כל פרט נוגע</p>
            <p>עניין זה בא לידי ביטוי במצוות גיד הנשה: עצם העובדה שהזיכרון על כללות המאורע נקבע דווקא על ציון פרט שבפרט במאורע, מלמד אותנו כי גם הפרט הקטן ביותר נוגע לכללות ההצלה.

כך מבטא איסור גיד הנשה את עומק השגחתו של הקב"ה על עם-ישראל - כל פרט, קטן כגדול, בחייו של יהודי נוגע לכללות הכוונה של בריאת העולם כולו. על-ידי הפרט הקטן ביותר אפשר לתפוס את כללות הכוונה של הבריאה, מכיוון שבכל פרט של יהודי נמצא העצם כולו.</p>
        </div>
        <div data-book="1" data-parasha="8" data-lesson="2" class="long-text">
            <h2 style="text-align:center">מלאכים ממש</h2>
            <p style="font-size:25px; font-weight:bold; text-align:center">וישלח יעקב מלאכים (בראשית לב,ד)</p>
            <p>לקראת הפגישה בין יעקב לעשיו, שלח אליו יעקב שליחים כדי להודיעו על שובו מחרן. מספרת התורה: "וישלח יעקב מלאכים לפניו, אל עשיו אחיו". את המילה "מלאכים" אפשר לפרש במובן של שליחים, אבל רש"י מפרש: "מלאכים ממש". כלומר, יעקב שלח אל עשיו מלאכי אלוקים ממש.

המגיד ממזריטש, בשבת האחרונה שלפני הסתלקותו (בי"ט בכסלו), אמר תורה על פירוש זה של רש"י ופירש כך את "מלאכים ממש" - את ה'ממש' של המלאכים שלח יעקב אל עשיו, אבל רוחניותם נשארה אצלו. כלומר, יעקב שלח אל עשיו רק את החלק ה'ממשי', התחתון, של המלאכים, אבל את הצד הרוחני שבהם - השאיר אצלו.</p>
            <p style="font-size:25px; font-weight:bold; text-align:center">איך מפרידים?</p>
            <p>תורה זו דורשת ביאור: עצם העובדה שיעקב שלח לעשיו מלאכי מרום ולא בני-אדם, מוכיחה שכוונתו הייתה לגרום שהמלאכים יגלו את הקדושה הטמונה בעשיו ויזככו אותו. למשימה כזאת דרושים מלאכים, שהם בעלי כוחות אלוקיים עצומים, וברור שעליהם לבוא אל עשיו עם כוחותיהם אלה, כדי להצליח.

כיצד יכלו אפוא להצליח במשימתם לזכך את עשיו אם השאירו את כוחותיהם הרוחניים אצל יעקב? ובכלל, איך ייתכן להפריד בין ה'ממש', הגוף של המלאכים, ובין ה'רוחניות', הנפש, שלהם, והלוא גוף ללא נפש אינו יכול לעשות דבר?!</p>
            <p style="font-size:25px; font-weight:bold; text-align:center">דבקים ביעקב</p>
            <p>אלא ברור שהמלאכים הלכו אל עשיו בגופם ובנפשם, אבל אופן הליכתם היה כזה, שגם בצאתם מאת יעקב ובהגיעם אל עשיו, נשארו כל העת דבוקים וקשורים ביעקב. גם כאשר שהו עם עשיו היה ניכר בהם, שמקומם האמיתי אינו אצל עשיו, אלא עם יעקב הצדיק, ואילו הימצאותם אצל עשיו אינה אלא לשם מילוי השליחות ותו לא.

ביאור זה של המגיד מעניק מימד נוסף של עומק לפירושו של רש"י. בכך הוא מלמדנו שה"מלאכים ממש" יכולים להצליח בשליחותם רק כאשר רוחניותם נשארת דבוקה וקשורה ביעקב ואינה משתנה גם בהימצאם אצל עשיו!</p>
            <p style="font-size:25px; font-weight:bold; text-align:center">הצלחה בשליחות</p>
            <p>שליחות זו נושאת בתוכה הוראה לכל יהודי בכל הדורות. כשם שיעקב אבינו שלח לעשיו "מלאכים ממש" כדי לזככו ולתקנו, כך שולח הקב"ה את נשמתו של כל יהודי אל העולם הזה הגשמי והחומרי, כדי לברר ולזכך את העולם. יעקב אבינו מלמדנו, שהדרך להצליח בשליחות זו היא כאשר רק ה'ממש' של הנשמה עוסק בענייני העולם, ואילו עיקר עניינה ורוחניותה נשארים דבוקים בקדושה האלוקית.

כך גם בשליחות המיוחדת של דורנו, הצורך לצאת ולהפיץ את מעיינות התורה והחסידות חוצה: על השליח להיות קשור תמיד במקורו, במשלח, ב'יעקב', ואז מובטח לו שיצליח בשליחותו ושהיציאה אל העולם לא תפעל בו ירידה רוחנית. כאשר פועלים מתוך גישה כזאת, מצליחים לברר את העולם כולו וזוכים להביא את הגאולה האמיתית והשלמה.</p>
        </div>
        <div data-book="1" data-parasha="8" data-lesson="3" class="long-text">
             <h2 style="text-align:center">בבית - זה אחרת לגמרי</h2>
            <p style="font-size:25px; font-weight:bold; text-align:center">עם לבן גרתי (בראשית לב,ה)</p>
            <p>בתחילת פרשתנו מספרת התורה על יעקב אבינו המשגר מלאכים אל עשיו אחיו, כדי לפייסו. דברי הפיוס מתחילים במילים: "עם לבן גרתי".

את המילה "גרתי" מפרש רש"י בשני פירושים: האחד - "גרתי" במובן גר וזר: "לא נעשיתי (אצל לבן) שר וחשוב אלא גר"; הפירוש השני - "גרתי" אותיות תרי"ג: "עם לבן הרשע גרתי ותרי"ג מצוות שמרתי".

ידוע, שכל המשמעויות הטמונות באותה מילה בתורה קשורות זו לזו בתוכן משותף; מהו אפוא הקשר בין שני הפירושים הללו?! ולעצם עניינו של הפירוש השני, מה הטעם להודיע לעשיו שיעקב שמר את תרי"ג המצוות, וכי זה שישפיע עליו להתפייס עמו?!</p>
            <p style="font-size:25px; font-weight:bold; text-align:center">יעקב מוכן</p>
            <p>הליכתו של יעקב אבינו לחרן באה כדי לגאול את ניצוצות הקדושה שהיו אצל לבן, ולהכין את העולם לגאולה השלמה. מבחינתו של יעקב, הוכתרה פעילות זו בהצלחה. בעשרים שנות שהייתו בחרן, זיכך והכין את כל הקשור בו לקראת הגאולה. יעקב, החוזר מחרן, כבר מוכן לביאת המשיח, והוא שולח שלוחים לבשר לעשיו בשורה זו, מתוך מחשבה, שגם הוא, עשיו, כבר נפרד מהרע שהיה מעורבב בו וגם הוא מוכן לגאולה.

וכך אומר לו יעקב: "עם לבן גרתי" - כל הדברים הקשורים בלבן הארמי, שזו המציאות הגשמית והחומרית - היו אצלי בבחינת 'גרים', זרים ומנוכרים; לא ראיתי בהם את מקומי ואת ייעודי. העיקר בעיניי היה - "תרי"ג מצוות שמרתי" - התורה ומצוותיה, עולם הקדושה והאמונה.</p>
            <p style="font-size:25px; font-weight:bold; text-align:center">חמורו של משיח</p>
            <p>יעקב מוסיף רמז נוסף ואומר: "ויהי לי שור וחמור", ומפרש המדרש: "חמור - זה מלך המשיח, שנאמר: עני ורוכב על חמור". יעקב אומר אפוא לעשיו: כבר יש לי 'חמורו של משיח', ואני מוכן ומזומן לבוא הגאולה.

אך המלאכים השבים מן השליחות מעמידים את יעקב על המציאות כמות שהיא: "באנו אל אחיך, אל עשיו" - אתה סבור שהוא "אחיך", מוכן כמוך לבואה של הגאולה, דע אפוא שאין הוא אלא "עשיו" - אותו עשיו שטרם נפרד מן הרע שבו.</p>
            <p style="font-size:25px; font-weight:bold; text-align:center">המקום האמיתי</p>
            <p>בדברים אלה טמון לקח לדורות: יהודי צריך תמיד להיות מוכן לגאולה. אף-על-פי שהעולם שמסביבו עדיין לא נזדכך ולא נתברר - הוא, מצידו, צריך להכין את עצמו לבוא הגאולה.

הפעילות הזאת נעשית על-ידי שהאדם רואה בכל ענייני העולם דבר זר, ארעי. הוא מרגיש 'גר' וזר בעניינים הגשמיים; מקומו האמיתי, הקבוע, הוא בתורה ובמצוותיה.

מסופר על המגיד ממזריטש, שלפני התגלותו היה שרוי בדלות איומה, וכששאלוהו איך הוא מסוגל לחיות בתנאים כאלה, השיב: אדם ההולך בדרך מסתפק בתנאים מינימליים, והרי אנחנו נמצאים בדרך; בבית - שם זה אחרת לגמרי. כל החיים הגשמיים היו בעיניו דבר ארעי; ה'בית' היה ענייני התורה והמצוות.

גישה כזאת היא ההכנה לבוא הגאולה האמיתית והשלמה, וכך זוכים בפועל לביאת המלך המשיח בקרוב ממש.</p>
        </div>
        <div data-book="1" data-parasha="8" data-lesson="4" class="long-text">
            <h2 style="text-align:center">יעקב כבר מוכן לגאולה</h2>
            <p style="font-size:25px; font-weight:bold; text-align:center">ויהי לי שור וחמור (בראשית לב,ו)</p>
            <p>כאשר שלח יעקב אבינו את המלאכים אל עשיו אחיו, התבטא במילים "ויהי לי שור וחמור". מלבד המשמעות הפשוטה התכוון בכך לרמוז מסר עמוק יותר: על "וחמור" אומר המדרש: "זה מלך המשיח, שנאמר עני ורוכב על חומר". יעקב הודיע אפוא לעשיו: יש לי כבר גם "חמור", "זה מלך המשיח", אני כבר מוכן לגאולה.

מתעוררת כאן השאלה, מדוע רמז יעקב אבינו את הגאולה השלמה דווקא באמצעות "חמור"? הלוא הגמרא מציינת שתי אפשרויות לביאת המשיח: אם "זכו" – יופיע על ענני השמים, ואם "לא זכו – אזיי יגיע על חמור, "עני ורוכב על חמור". מדוע אפוא רמז יעקב דווקא לגאולה באופן של "חמור"?</p>
            <p style="font-size:25px; font-weight:bold; text-align:center">"חמור" - חומר</p>
            <p>ה"חמור" מופיע לא רק אצל המשיח, אלא גם אצל אברהם ומשה, וחז"ל אומרים שזה אותו חמור. משמעות הדבר, שמדובר בעניין אחד, שמתחיל באברהם, נמשך על-ידי משה ומגיע לשלמותו אצל משיח-צדקנו.

ה"חמור" רומז לחומר, לחומריותו של העולם. אברהם אבינו התחיל את זיכוך העולם, ומשה רבנו קיבל את התורה, שבאמצעותה עוסק עם-ישראל בהחדרת הקדושה האלוקית לתוך העולם ובזיכוכו של חומר העולם. בביאת משיח-צדקנו יגיע תהליך זה לסיומו, ולכן המלך המשיח מכונה "רוכב על חמור", דבר המבטא את השליטה המוחלטת של האלוקות על חומר העולם.</p>
            <p style="font-size:25px; font-weight:bold; text-align:center">מעלת הזיכוך</p>
            <p>מכיוון שדווקא זיכוכו של העולם החומרי הוא המביא את הגאולה וביאת המשיח, יש לומר שבמאמר הגמרא שהוזכר לעיל טמון רמז ברוח זו: אם עם-ישראל עוסק ב"זכו", מלשון זך ורוחני, בעבודה רוחנית, בדברים זכים ועליונים בלבד – כי-אז הגאולה תבוא באופן של "ענני שמיא", גילוי מלמעלה, שיורד בהדרגה למטה.

לעומת זאת, אם העבודה של עם-ישראל היא בבחינת "לא זכו" – הם עובדים גם עם דברים שאינם זכים ורוחניים, ופועלים להחדרת הקדושה האלוקית גם לתוך המציאות הגשמית והחומרית – אזיי תבוא הגאולה באופן של "עני ורוכב על חמור", כשהחומר עצמו נהפך להיות כלי לאור הקדושה, ובכך מגיע האור האלוקי אל תוך-תוכה של המציאות הגשמית, למקומות שהנשמה עצמה לא הייתה יכולה להגיע אליהם.</p>
            <p style="font-size:25px; font-weight:bold; text-align:center">מהירידה לגאולה</p>
            <p>לזה רמז יעקב באומרו "ויהי לי שור וחמור". הוא אומר לעשיו: בשנים שהייתי אצל לבן עסקתי בבירור החומר, בזיכוך המציאות הגשמית והחומרית. לא הסתפקתי בעבודה רוחנית ובדבקות הנפש בקב"ה, אלא פעלתי שהמציאות החומרית עצמה תזדכך. לכן אני כבר מוכן לגילוי הנעלה ביותר – "עני ורוכב על חמור".

מכאן עלינו להפיק הוראה, שזיכוך העולם והכנתו לביאת המשיח נעשים דווקא על-ידי היציאה מד' אמות של תורה ותפילה כדי לפעול בעולם ולבררו ולזככו. על-ידי עבודה זו נזכה בקרוב ממש לגאולה האמיתית והשלמה על-ידי משיח-צדקנו.</p>
        </div>
        <div data-book="1" data-parasha="8" data-lesson="5" class="long-text">
             <h2 style="text-align:center">למה הוחלף שמו של יעקב?</h2>
            <p style="font-size:25px; font-weight:bold; text-align:center">לא יעקב יאמר עוד שמך כי אם ישראל (בראשית לב,כט)</p>
            <p>פרשתנו מספרת כיצד זכה יעקב אבינו לשינוי שמו מיעקב לישראל. זה היה כשנאבק עם המלאך וסירב לשלחו עד שיברכנו. ברכתו של המלאך הייתה: "לא יעקב יאמר עוד שמך כי אם ישראל, כי שרית עם אלוקים ועם אנשים ותוכל".

שני השמות הללו, יעקב וישראל, הם גם השמות של כללות העם היהודי. לפעמים נקרא העם היהודי בשם יעקב ולפעמים הוא נקרא ישראל.</p>
            <p style="font-size:25px; font-weight:bold; text-align:center">בן ועבד</p>
            <p>מוסבר בתורת החסידות, כי שני השמות יעקב וישראל מסמלים שתי דרגות כלליות של עם-ישראל. יש מצב בעם-ישראל שאז הוא מכונה 'עבד ה'', וישנו מצב שבו הוא מכונה 'בן'. כשעם-ישראל הוא בדרגת 'עבד' בלבד, הוא נקרא 'יעקב', כפי שנאמר "ועתה שמע יעקב עבדי"; וכאשר הוא מתעלה לדרגת 'בן', הוא נקרא 'ישראל', ככתוב: "בני בכורי ישראל".

ההבדל בין בן לעבד ברור למדי. כשבן ממלא את רצון אביו, הוא עושה זאת בשמחה, באהבה, בעונג. לעומת זאת, העבד לא תמיד רוצה למלא את ציוויי אדונו; לעיתים קרובות הוא ממלא את ציווייו רק מתוך הכרח ובתחושת חוסר ברירה.</p>
            <p style="font-size:25px; font-weight:bold; text-align:center">שמחה ועונג</p>
            <p>שני המצבים הללו קיימים גם בעבודת-ה'. יהודי יכול ללמוד תורה, להתפלל, לקיים מצוות ולעבוד את בוראו מתוך שמחה ועונג, כמו 'בן'; והוא יכול לעשות כל זאת מתוך הכרח וחוסר ברירה, כמו 'עבד'.

וזו המעלה של 'ישראל' על 'יעקב': כשיהודי עומד בדרגת 'ישראל' הוא רץ בשמחה לעבוד את ה' ואין לו שום מלחמות פנימיות עם יצר הרע בעניין זה; ואילו כשהוא נמצא בדרגת 'יעקב' פירוש הדבר הוא, שיצרו אינו מתלהב יתר על המידה מעבודת ה' ועליו להילחם עמו ולגבור עליו, ובשל כך הוא עובד לפעמים את בוראו רק מתוך קבלת עול.</p>
            <p style="font-size:25px; font-weight:bold; text-align:center">לא להתייאש</p>
            <p>מובן מאליו, שדרגת 'ישראל' היא השלמות שאליה עלינו לחתור, אולם אי-אפשר להגיע לכך מבלי לעבור תחילה את שלב ה'יעקב'. במילים אחרות: כשיהודי מתלונן שקשה לו לעבוד את ה' ושלא תמיד מתחשק לו לקיים את התורה ומצוותיה - עליו לדעת, שזה מצב טבעי של תחילת הדרך. לא בבת-אחת יכול האדם לסלק מתוכו את היצר-הרע ולהפוך את רצון ה' לרצונו-הוא.

בהתחלה (גם אם התחלה זו נמשכת שנים) יצר הרע מתנגד, נלחם, מנסה להפריע, אך כשעומדים מולו בעקביות ובעקשנות ומבלי להתייאש - מצליחים לגבור עליו ולהגיע למצב שבו חיי התורה והמצוות הופכים לעונג ולדבר שהאדם רץ אחריו בשמחה.

וזו הסיבה לכך, שגם לאחר שקיבל יעקב אבינו את השם ישראל, עדיין הוא נקרא בשם יעקב (ולא כאברהם אבינו, ששמו הקודם 'אברם' נתבטל לגמרי), שכן אף-על-פי שדרגת 'ישראל' נעלית יותר, עדיין יש צורך בדרגת 'יעקב' כדי להגיע אליה.</p>
        </div>
        <div  data-book="1" data-parasha="8" data-lesson="6" class="long-text">
            <h2 style="text-align:center">בין יהודים לגויים</h2>
            <p style="font-size:25px; font-weight:bold; text-align:center">ויפול על צוארו וישקהו (בראשית לג,ד)</p>
            <p>פרשתנו מספרת על פגישתו של יעקב אבינו עם עשיו אחיו, לאחר שזה יצא לקראתו בראש ארבע-מאות מאנשיו. המפגש, שהיה אמור להיות מלחמתי, הפך לבסוף לפגישה ידידותית - "וירץ עשיו לקראתו ויחבקהו, ויפול על צווארו וישקהו, ויבכו".

מה גרם למהפך הזה בליבו של עשיו? אומר רש"י: "נתגלגלו רחמיו כשראהו משתחווה כל השתחוואות הללו". בהמשך הדברים הוא מביא את דברי רבי שמעון בר-יוחאי: "הלכה היא - בידוע שעשיו שונא ליעקב; אלא שנכמרו רחמיו באותה שעה ונשקו בכל לבו".</p>
            <p style="font-size:25px; font-weight:bold; text-align:center">אין שינויים</p>
            <p>מדוע משתמש רבי שמעון בר-יוחאי בביטוי "הלכה היא"? מה שייכת לכאן הלכה?

אלא בכך רוצה רבי שמעון להדגיש את העובדה, ששנאת עשיו ליעקב איננה בת-חלוף ואינה נתונה לשינויים - כשם שההלכה היא נצחית ובלתי-משתנית. רבי שמעון קובע לפנינו, שאל לנו לתלות את שנאת עשיו ליעקב בגורמים אלה או אחרים. זו שנאה המושרשת בעצם מהותו של עשיו, והיא אינה משתנית. אם אנו רואים בכל-זאת התנהגות אוהבת מצידו של עשיו כלפי יעקב, זה מצב היוצא מן-הכלל - "נכמרו רחמיו באותה שעה".</p>
            <p style="font-size:25px; font-weight:bold; text-align:center">ריכוך השנאה</p>
            <p>אמרה זו של רבי שמעון בר-יוחאי באה לידי ביטוי גם בחייו האישיים. הוא חי בימי השלטון הרומאי (שהיא גלות אדום, ו"עשיו הוא אדום"), בעת גזירות קשות על עם-ישראל בכלל, ועליו אישית בפרט, בשל עמדתו התקיפה כלפי השלטון. כידוע, הוא נאלץ להסתתר במערה שלוש-עשרה שנה מפחד הרומאים שביקשו להרגו. עם זאת, דווקא רבי שמעון הלך לרומי לבטל גזירות שגזר השלטון על עם-ישראל, והצליח בכך.

רואים אנו גם כאן את שני צידי המטבע: מצד אחד, השנאה הנצחית של מלכות אדום לעם-ישראל בכלל ולרבי שמעון בפרט; ומצד שני, דווקא הוא, שנודע בתקיפותו כלפי הרומאים, מצליח במצבים מסויימים לרככם ולבטל את גזירותיהם.</p>
            <p style="font-size:25px; font-weight:bold; text-align:center">עמדה גאה</p>
            <p>יש בכך לקח ברור ונצחי בעניין ההתייחסות הנכונה לתקופת הגלות, כאשר יהודים נתונים לשלטונם של הגויים:

מצד אחד, אל ליהודי לתלות את מבטחו בגויים, במלכות אדום, שכן "הלכה היא, בידוע שעשיו שונא ליעקב". לאידך-גיסא, יש בכוחו של יהודי לגרום לכך, שגם במצב של שנאה לעם-ישראל, יהיה "נכמרו רחמיו ונשקו בכל לבו".

כאשר יהודי עומד בתוקף על יהדותו, ומציג התנהגות גאה של יהודי הדבק בתורה ובמצוות, עד שהוא מודיע לעשיו - "עם לבן גרתי ותרי"ג מצוות שמרתי" - משפיע הדבר גם על בני אומות-העולם, עד שנכמרים רחמיהם והם מסייעים ליהודי בכל צרכיו, כדי שיוכל ללכת בדרכו, עד לקיום הייעוד "ועלו מושיעים בהר-ציון... והיתה לה' המלוכה".</p>
        </div>
        <div data-book="1" data-parasha="8" data-lesson="7" class="long-text">
            <h2 style="text-align:center">לא לפחד מעשיו</h2>
            <p style="font-size:25px; font-weight:bold; text-align:center">עד אשר אבוא אל אדוני שעירה (בראשית לג,יד)</p>
            <p>לאחר פגישתם של יעקב ועשיו, הציע עשיו לאחיו להתלוות עמו לביתו, לשעיר. יעקב התנצל ש"הילדים רכים והצאן והבקר עלות עליי", וביקש מאחיו לצאת לדרך ולא להמתין לו, "ואני אתנהלה לאטי לרגל המלאכה אשר לפני ולרגל הילדים, עד אשר אבוא אל אדוני שעירה".

בפועל לא הלך יעקב לכיוון שעיר. בהמשך הפסוקים נאמר ש"יעקב נסע סוכותה", ומשם נסע לשכם ונטה בה את אוהלו. נמצא אפוא, שלא עמד בדיבורו לעשיו. לומדים מזה חז"ל, שכאשר יהודי הולך בדרך ומצטרף אליו גוי (החשוד על שפיכות-דמים) ושואלו לאן מועדות פניו, "ירחיב לו הדרך, כדרך שעשה יעקב אבינו לעשיו הרשע". כלומר, היהודי צריך לומר לגוי שפניו ליעד רחוק יותר, כדי שלא יזדרז להכותו, וכך יוכל לחמוק מפניו.</p>
            <p style="font-size:25px; font-weight:bold; text-align:center">הבטיח ויקיים</p>
            <p>מכאן נראה שיעקב שינה מהאמת, אלא שהדבר מותר מפני חשש סכנה. עם זאת, המדרש מפרש שיעקב לא שיקר לעשיו: "אפשר יעקב אמיתי היה ומרמה בו? אלא אימתי הוא בא אצלו - לעתיד לבוא". כלומר, יעקב הבטיח לעשיו שהוא יבוא לשעיר, והדבר אכן יקרה בימות המשיח, שאז יתקיים הפסוק "ועלו מושיעים בהר ציון לשפוט את הר עשיו".

רש"י מחבר יחדיו את שני הפירושים, וכך הוא מפרש: "הרחיב לו הדרך, שלא היה דעתו ללכת אלא עד סוכות... אמר, אם דעתו לעשות לי רעה, ימתין עד בואי אצלו, והוא לא הלך. ואימתי ילך? בימי המשיח".</p>
            <p style="font-size:25px; font-weight:bold; text-align:center">אין שליטה</p>
            <p>מכיוון שבתורה כל דבר מדוייק בתכלית, הרי גם כשלומדים עניין אחד מעניין שני, חייב להימצא קשר פנימי ביניהם. אם תשובתו של יעקב אבינו לעשיו היא הנותנת לכל יהודי, במשך כל הדורות, את דרך ההצלה מפני רשעותם של הגויים, הדבר נובע מכך שתשובה זו מבטאת את כוחו האמיתי של יהודי לעומת אומות-העולם.

כאשר גוי זומם מזימות רשע ושואל יהודי "לאן אתה הולך", הוא סבור שמקומו של היהודי בגלות וממילא הוא נתון לשליטתו של הגוי. היהודי צריך "להרחיב לו הדרך" ולהבהיר לגוי, שגם כשיהודי חי בגלות, הוא נמצא בדרך לעבר הגאולה, שאז לא זו בלבד שלאומות-העולם לא תהיה שליטה על היהודים, אלא להפך, "ועלו מושיעים בהר ציון לשפוט את הר עשיו".</p>
            <p style="font-size:25px; font-weight:bold; text-align:center">מנוחה ושלווה</p>
            <p>כוחו האמיתי של יהודי נובע מכך, שגם בהיותו בגלות אין זו אלא הכנה ונתיב אל הגאולה. אין הוא נתון באמת לשליטתה של הגלות ולשליטת הגויים. גם בזמן הגלות הוא עוסק בבירור העולם ובהכנתו לקראת הגאולה, שבה "והלכו גויים לאורך".

כשאמת זו מאירה אצל היהודי, מתבטל ממילא כוחם של הגויים, והיהודי זוכה למנוחה ולשלווה עוד בזמן הגלות, והוא מגיע אל הגאולה "שלם בגופו, בממונו ובתורתו".</p>
        </div>
        <div data-book="1" data-parasha="8" data-lesson="8" class="long-text">
              <h2 style="text-align:center">מסירות נפש</h2>
            <p style="font-size:25px; font-weight:bold; text-align:center">שמעון ולוי אחי דינה איש חרבו (בראשית לד,כה)</p>
            <p>המקור הראשון לכך שיהודי נעשה בר-מצווה בגיל שלוש-עשרה ואז הוא נקרא 'איש' וזוכה לכניסתו של יצר הטוב - הוא ממעשה שמעון ולוי:

לאחר חטיפתה של דינה אחותם ועינויה על-ידי שכם, אמרו בני יעקב לשכם ולאביו במרמה שימולו את עצמם ואת כל אנשי העיר, וביום השלישי למילתם לקחו "שמעון ולוי אחי דינה איש חרבו", והרגו את אנשי העיר. הם היו אז בני שלוש-עשרה, ומזה שהתורה מכנה אותם "איש" ("איש חרבו"), לומדים שבגיל זה נעשה יהודי איש ומתחייב בכל המצוות.

הדבר מעורר תמיהה רבה: איך ייתכן שדווקא פעולה כזאת של הריגה תהיה מקור לשלב כה מרכזי בחיי היהודי, שלב שבו נכנס בו יצר הטוב, וכי אין אירועים חיוביים אחרים היכולים ללמד על גיל בר-המצווה?! זאת ועוד, הלוא יעקב אבינו נזף בשמעון ובלוי על פעולתם זו, וכיצד הפעולה הזאת נעשית מקור לעניינו של בר-מצווה?!</p>
            <p style="font-size:25px; font-weight:bold; text-align:center">מניעים טהורים</p>
            <p>לאמיתו של דבר, פעולתם של שמעון ולוי הייתה פעולת ענישה צודקת, והם עשו זאת מתוך מסירות-נפש. לכן גם הקב"ה הסכים לפעולתם והעניק להם מכוחו, כפי שנאמר: "כי באפם הרגו איש", ודרשו על כך חז"ל: "וכי איש אחד הרגו?... אלא שלא היו כולם לפני הקב"ה אלא כאיש אחד", ומכאן שהקב"ה סייע בידם.

טענתו של יעקב כנגדם הייתה, שהיה עליהם להיוועץ בו, מצד מצוות כיבוד אב, וכן שלא הביאו בחשבון את החשש שמעשה כזה עלול לעורר את רוגזם של "יושבי הארץ", ועקב כך "ונאספו עלי והכוני"; אולם עצם המעשה נבע ממניעים קדושים וטהורים.</p>
            <p style="font-size:25px; font-weight:bold; text-align:center">מעל החישובים</p>
            <p>שכם ואנשי עירו, שסייעו לו במעשהו הנפשע וחיפו עליו, עברו על מצוות בני נח ועל-פי דין היו חייבים מיתה. שמעון ולוי עשו בהם את הראוי להם, מתוך תחושה של קנאות קדושה, בדוגמת קנאותו של פינחס, קנאות הנובעת מעצם הנפש, עד שאין מקום לחישובים ולהתייעצות.

לכן זכו שהקב"ה יסייע להם בפעולתם. כשיהודי מתעלה מעל כל חישוב ושיקול שכלי ופועל על-פי המתחייב מצד עומק נפשו - הוא זוכה שהקב"ה משתתף עמו והוא מצליח במעשיו.</p>
            <p style="font-size:25px; font-weight:bold; text-align:center">לברוח מהחטא</p>
            <p>לכן דווקא המעשה הזה של שמעון ולוי הוא המקור לגיל בר-מצווה. כשיהודי מתחיל את חייו בתור 'איש', עליו לזכור, שכאשר עומד מולו דבר שעלול לנתקו מהקב"ה (שזה בעצם כל חטא ועוון), עליו להתייצב כנגדו בכל התוקף הנובע מעצם הנפש, למעלה מכל שיקול וחישוב שכלי, ולברוח מפני החטא במסירות-נפש.

לאחר שמעוררים את נקודת מסירות-הנפש, צריך לפעול על-פי טעם ודעת, בעבודה מסודרת ומחושבת, אבל היסוד של 'איש' בישראל הוא עניין מסירות-הנפש שלמעלה מטעם ודעת.</p>
        </div>

        <div data-book="1" data-parasha="9" data-lesson="1" class="long-text">
             <h2 style="text-align:center">מדוע הצדיקים סובלים?</h2>
            <p style="font-size:25px; font-weight:bold; text-align:center">וישב יעקב (בראשית לז,א)</p>
            <p>על המילים הפותחות את פרשתנו - "וישב יעקב" - אומרים חז"ל: "ביקש יעקב לישב בשלווה, קפץ עליו רוגזו של יוסף. צדיקים מבקשים לישב בשלווה, אמר הקב"ה: לא דיין לצדיקים מה שמתוקן להם לעולם הבא, אלא שמבקשים לישב בשלווה בעולם הזה?!".

כפי שהדברים נראים בפשטות, בקשתו של יעקב "לישב בשלווה", לא הייתה דבר רצוי, ואף היה בזה חיסרון וכעין חטא. הדבר תמוה למדי: איך ייתכן שיעקב, המובחר שבאבות, יבקש דבר שאינו חיובי?! זאת ועוד, מהמשך מאמר חז"ל הנ"ל משמע, שזו דרכם של צדיקים בכלל - "צדיקים מבקשים לישב בשלווה" - ואם זו הדרך החיובית והמתאימה לצדיק, מדוע אין הקב"ה שבע-רצון מזה?</p>
            <p style="font-size:25px; font-weight:bold; text-align:center">לשם שמים</p>
            <p>למה בעצם מבקשים הצדיקים לישב בשלווה, וכי הם מחפשים נוחות, רווחה וחיים קלים? ברור, שכאשר צדיקי-אמת מבקשים לישב בשלווה, הם מתכוונים לשם שמים. הם מבקשים את השלווה והמנוחה כדי שיוכלו להתעלות יותר בעבודת-ה' ולהגדיל את שם ה' בעולם, מבלי שיהיו מופרעים על-ידי כל מיני בעיות וקשיים.

אם-כן, למה אומר הקב"ה: "לא דיין לצדיקים וכו'"? משום ששלווה כזאת, אף-על-פי שהכמיהה אליה נובעת מן הקדושה, אין מקומה בעולם הזה אלא רק בעולם הבא. שם יושבים הצדיקים "ונהנים מזיו השכינה". כאן, בעולם הזה, הדגש הוא על עבודה, על התמודדות עם קשיים ובעיות. עבודת-ה' מתוך שלווה היא בבחינת שכר בעבור הצדיקים ואינה בבחינת עבודה.</p>
            <p style="font-size:25px; font-weight:bold; text-align:center">מטרת ה"רוגז"</p>
            <p>אף-על-פי-כן אנו מוצאים ביעקב, שבסוף חייו הגיע אל השלווה המיוחלת. על הפסוק "ויחי יעקב בארץ-מצרים שבע-עשרה שנה" מוסבר, ששבע-עשרה השנים הללו אכן היו שנות שלווה ומנוחה.

לכך הגיע יעקב על-ידי "רוגזו של יוסף". צרה קשה זו וצער נורא זה לא היו, חלילה, עונש ליעקב על שביקש לישב בשלווה, אלא זו הייתה הדרך שאפשרה את מילוי משאלתו של יעקב אבינו.

וכך עלינו להבין את פירוש הדברים: "ביקש יעקב לישב בשלווה", אך באותה שעה לא היה ראוי לזה. הקב"ה רצה להיענות לבקשתו, ומה עשה? הוא גרם ש"קפץ עליו רוגזו של יוסף", ועל-ידי כך זכה יעקב בשלווה שביקש.</p>
            <p style="font-size:25px; font-weight:bold; text-align:center">הצרות מזככות</p>
            <p>ידוע שעבודת-ה' מתוך צרות, צער וייסורים, מעלה את האדם לדרגות גבוהות ונעלות ביותר. על-ידי שהאדם מתגבר על הצרות ועובד את ה' למרות כל הקשיים - הוא מזדכך ומתעלה למדרגות גבוהות ביותר בעבודת-ה'. כאשר יעקב רצה להגיע לדרגה גבוהה כל-כך של "שלווה", הוא היה חייב לעבור את "רוגזו של יוסף".

זו הייתה צרה שאין בה לכאורה שום טעם ומטרה (לא כצרות עם לבן ועשיו, שהייתה בהן מטרה לנצח את הרע). הדבר גרם ירידה במצבו של יעקב, עד ש"פירשה ממנו שכינה", וכו'. אך דווקא על-ידי שעמד בניסיון זה - נהיה יעקב ראוי לשלווה האמיתית, שהיא בבחינת העולם הבא.

מכאן אפשר ללמוד עד כמה חשובה התפילה והבקשה לגאולה, לשלווה האמיתית. מכיוון שהקב"ה "מתאווה לתפילתן של צדיקים", הרי כאשר יעקב אבינו ביקש את השלווה, נענה לו הקב"ה. אף אנו, כאשר נבקש לישב בשלווה - יקיים הקב"ה תיכף ומיד את הבקשה ויביא את הגאולה האמיתית והשלמה על-ידי משיח-צדקנו.</p>
        </div>
        <div data-book="1" data-parasha="9" data-lesson="2" class="long-text">
             <h2 style="text-align:center">מעלתה של עבודה "פשוטה"</h2>
            <p style="font-size:25px; font-weight:bold; text-align:center">וישב יעקב בארץ מגורי אביו בארץ כנען (בראשית לז,א)</p>
            <p>בפסוק הפותח את פרשתנו נאמר: "וישב יעקב בארץ מגורי אביו בארץ כנען". משמעותם הפשוטה של הדברים היא, שיעקב התיישב בארץ שבה גר אביו, ארץ כנען. אולם ידוע שפסוקי התורה צופנים בחובם משמעויות עמוקות ופנימיות, מלבד הפירוש הפשוט, וכך גם פסוק זה.

המגיד ממזריטש אומר, שהפסוק הזה רומז לדרך עבודתו של יעקב: "וישב יעקב בארץ" - יעקב קבע את 'מושבו' ואת התעסקותו ב'ארץ', בארציות; הוא התעסק בעניינים גשמיים נחותים. למה עשה כן? - התשובה היא: "מגורי אביו". המילה 'מגורי' יש בה גם משמעות של אגירה, איסוף. יעקב פעל בתוך המציאות הגשמית, כדי לאגור ולאסוף את הקדושה האלוקית הטמונה בה, וזאת בשביל 'אביו' - אביו שבשמים, הקב"ה.</p>
            <p style="font-size:25px; font-weight:bold; text-align:center">השקעה לצורך רווח</p>
            <p>ההתעסקות עם החיים הארציים והגשמיים היא ירידה לגבי יעקב. הוא עצמו משתוקק לעסוק ברוחניות, והרוחניות האלוקית היא מהות חייו. אלא שירידה זו היא לצורך העלייה. דווקא על-ידי הירידה לענייני העולם הגשמיים, אפשר להגיע לעלייה הרוחנית הגדולה.

וגם זה רמוז בהמשך הפסוק - "בארץ כנען". 'כנען' רומז כאן למסחר, כשם שבתורה 'כנעני' הוא כינוי לסוחר. עניינו של מסחר הוא, שבתחילה משקיעים כספים, אבל דווקא על-ידי הירידה שנוצרת על-ידי ההשקעה, מגיעים אחר-כך לרווח הגדול. כך גם בחייו של יהודי - דווקא על-ידי הירידה לעסוק בענייני העולם הגשמיים מגיעים אחר-כך לרווח הרוחני הגדול.</p>
            <p style="font-size:25px; font-weight:bold; text-align:center">בלי פניות צדדיות</p>
            <p>מכאן יש לנו להפיק הוראת-דרך: אין ליהודי לחפש דווקא פעולות גדולות ונעלות. השליחות המוטלת עליו היא לעסוק דווקא בענייני העולם הפשוטים, ולהעלות את הניצוצות האלוקיים הטמונים במציאות הארצית, התחתונה. הפעולות הקטנות והפשוטות של חיי יום-יום על-פי התורה - הן שמגשימות את רצונו של 'אביו', אבינו שבשמים.

עשייה זו יש בה יתרון מיוחד - היא נעשית אך ורק לשמו של הקב"ה. כאשר אדם עוסק בעניינים נעלים של הבנה והשגה עלולות להתערב בהם פניות צדדיות שונות. אך כאשר הוא עוסק בדברים פשוטים - זו עבודה נקייה מפניות צדדיות.</p>
            <p style="font-size:25px; font-weight:bold; text-align:center">קבלת-עול</p>
            <p>זו המעלה של עבודת ה' מתוך קבלת-עול, ולכן נקראים בני-ישראל בשם 'צבאות השם', כי זה עניינו של חייל - למלא את המשימות המוטלות עליו בקבלת-עול, ואין בעיניו הבדל בין משימה גבוהה למשימה נחותה.

עבודה זו - איסוף ניצוצות הקדושה שבעולם הגשמי - מביאה את הגאולה הפרטית של כל יהודי, וממנה יוצאים לגאולה הכללית, על-ידי משיח-צדקנו.</p>
        </div>
        <div data-book="1" data-parasha="9" data-lesson="3" class="long-text">
             <h2 style="text-align:center">סיפורו של העם היהודי</h2>
            <p style="font-size:25px; font-weight:bold; text-align:center">אלה תולדות יעקב יוסף (בראשית לז,ב)</p>
            <p>פרשת-השבוע מגוללת לפנינו את סיפורו של יוסף שנמכר לעבד במצרים. הפרשה מספרת את קורותיו ותלאותיו ועל המהלכים שהביאוהו לאחר מכן לתפקיד המשנה-למלך במצרים. בשעת עיון בגורלו של יוסף אנו מגלים לפתע, כי זהו, למעשה, סיפורו של עם-ישראל בגלותו.

יוסף, נער בן שבע-עשרה, בנו-חביבו של יעקב אבינו, נתלש פתאום מביתו, ממשפחתו ומארצו ונמכר לעבד במדינה זרה. הנער הצעיר הופל לתוך מציאות קשה ואכזרית, כשהנורא מכול הוא, שגורל זה בא לו על לא עוול בכפו.

אדם אחר היה נעשה ממורמר, מדוכא ומיואש, אדיש למצבו, אולם יוסף הבין שעליו להתמודד עם המציאות. כעבדו של פוטיפר, עשה את מלאכתו בצורה הטובה ביותר, עד שבזכותו האירה ההצלחה פנים לפוטיפר בכל תחום שבו נגע יוסף.

כי זהו יהודי, שבכל מקרה ובכל מצב הוא משתדל למלא את תפקידו בצורה הטובה ביותר.</p>
            <p style="font-size:25px; font-weight:bold; text-align:center">אמונה איתנה</p>
            <p>כיצד שילם לו אדונו תמורת עבודתו המסורה? - השליכו לכלא! וכל זאת למה? כי סירב לבגוד באדונו, וכפי שאמר: "הן אדוני לא ידע אתי מה בבית... ואיך אעשה הרעה הגדולה הזאת".

יוסף נוכח שוב, כי חריצותו, יושרו וצדקתו לא זו בלבד שאינם מיטיבים עמו, אלא אדרבה, בשל כך הוא מושלך לכלא. אך אין בכך כדי להפילו בייאוש ולשנות את אורח-חייו ואת גישתו לחיים. גם בהיותו בכלא מוסיף יוסף לעשות את מלאכתו באמונה ושוב נוצר מצב שבו "אשר הוא עושה - ה' מצליח".

כי זהו יהודי, שגם כפיות-טובה והתנהגות מושחתת מצד הסובבים אותו אינן משנות את אמונתו ואת מסירותו למילוי שליחותו.</p>
            <p style="font-size:25px; font-weight:bold; text-align:center">כפיות טובה</p>
            <p>לאחר מכן רואה יוסף יום אחד את שני השרים הכלואים כשהם זועפים, והוא מבין שדבר-מה מסעיר את רוחם. יש לו כל הסיבות הטובות לשמוח לאידם, שהרי אחד משרי פרעה הוא שהשליכו לכלא על לא עוול בכפו. אולם יוסף אינו חושב על נקמה או על שמחה לאיד. כשהוא רואה אנשים השרויים בדכדוך, הוא ניגש אליהם ומציע את עזרתו. ואכן, הוא אמנם מצליח לסייע להם ופותר את חלומותיהם.

בשלב זה מרשה יוסף לעצמו לבקש בקשה צנועה מאחד השרים: "ועשית-נא עמדי חסד והזכרתני אל פרעה". הוא אינו מבקש מהאיש כסף או טובת-הנאה כלשהי תמורת פתרון החלום. מתוך אמונתו האיתנה בצדק וביושר, הוא מבקש רק להביא את סיפורו לפני פרעה, ולא יותר. וגם זאת - רק לאחר שהשר ייווכח שאכן צדק בפתרון החלום.

ומה עושה השר? - "ולא זכר שר המשקים את יוסף וישכחהו" - למחרת בבוקר הוא שוכח את כל העניין.</p>
            <p style="font-size:25px; font-weight:bold; text-align:center">טובה תחת רעה</p>
            <p>יוסף רואה אפוא, שהעולם כולו מלא שקר ואין בו אפילו מידה מזערית של צדק ויושר. כשהוא מתמנה לאחר מכן למשנה למלך ומחזיק בידו כוח בלתי-מוגבל - יש לו הזדמנות להתנקם בכל מי שעשו עמו רעה. אך לא איש כיוסף ינהג כן. הוא ממשיך להיות אותו יוסף כשהיה, ומשקיע את כל כישרונותיו בניהול ענייני המדינה ובהצלת מצרים (והעולם כולו) משבע שנות הרעב.

וזהו, בעצם, כל הסיפור של העם היהודי בגלויותיו השונות, לאורך הדורות.</p>
        </div>
        <div data-book="1" data-parasha="9" data-lesson="4" class="long-text">
              <h2 style="text-align:center">סיפורו של כל יהודי</h2>
            <p style="font-size:25px; font-weight:bold; text-align:center">וישראל אהב את יוסף מכל בניו (בראשית לז,ג)</p>
            <p>פרשתנו מספרת על טלטולי יוסף, מאז הילקחו מבית אביו ומכירתו לעבד ועד עלותו על כס המשנה למלך במצרים. יוסף מסמל, למעשה, את כל עם-ישראל, ככתוב: "נוהג כצאן יוסף". הבה נתבונן אפוא בקורות-חייו וניווכח, כי הן משקפות בפנימיותן את מהות חייו של כל אדם מישראל.</p>
            <p style="font-size:25px; font-weight:bold; text-align:center">החמימות הראשונית</p>
            <p>תחילה שהה יוסף באושר בבית אביו, בארץ-ישראל. הוא היה האהוב שבבנים, ובתור שכזה זכה ליחס מיוחד מיעקב אביו. יעקב עשה לו כתונת פסים ולמד עמו תורה יומם ולילה (יתר אחיו רעו את צאן אביהם ולא שהו הרבה בבית). לגבי יוסף זו הייתה התקופה המאושרת ביותר, הן בגשמיות והן ברוחניות.

זה המצב שבו נמצאת נשמתו של כל יהודי לפני ירידתה לגוף. היא נמצאת במקום שאין למעלה הימנו; חצובה תחת כיסא הכבוד, אפופה טוהר וזוך ומוקפת אור ותענוג אלוקי. וכי יש אושר גדול מזה? גם אחר-כך, בהיות העובר ברחם אמו, עדיין הוא טובל באושר - הלוא מלמדים אותו שם את כל התורה כולה.</p>
            <p style="font-size:25px; font-weight:bold; text-align:center">הנפילה</p>
            <p>והנה, הועם אושרו של יוסף: "יוסף הורד מצריימה", נמכר לעבד, ואחר-כך הידרדר מצבו לדרגת אסיר. גם מבחינה רוחנית הורע לו - נער צעיר, שנקטף מאוהלה של תורת יעקב ונפל היישר אל תוך מצרים, "ערוות הארץ", למקום הטומאה והפיתויים הקשים. זה היה המקום הנחות והשפל ביותר באותו דור.

זה גם המצב שאליו נקלעת הנשמה בבואה לעולם הזה. היא נופלת פתאום "מאיגרא רמא לבירא עמיקתא" (=מגג גבוה לבור עמוק). ממעמד של אורה וקדושה אצל הקב"ה, היא יורדת לגוף גשמי, לעולם של שקר וחומרנות. כאן נכונות לה התמודדויות עם תאוות ויצרים ועליה לעבור ניסיונות קשים ביותר. כואב לה, לנשמה, והיא מתגעגעת אל אביה, הקב"ה.</p>
            <p style="font-size:25px; font-weight:bold; text-align:center">שכר ההצלחה</p>
            <p>אך בסופו של דבר נעשה יוסף השליט על כל ארץ מצרים, והגיע למעמד גבוה הרבה יותר מאשר בהיותו אצל אביו. גם מבחינה רוחנית התעלה מאוד. הוא נקרא "יוסף הצדיק", כי התגבר על כל הניסיונות שבארץ הטומאה ועמד בצדקתו ובתומתו. אמנם יוסף "הורד מצרימה", אך הירידה נהפכה למשמעות של 'רדייה', כנאמר בתהילים: "וירד (ירדה, ישלוט) מים עד ים". שלט יוסף על הרע, ובכך התעלה עוד יותר.

זו גם תכלית ירידתה של הנשמה ל'מצרים', למצרי הגוף והעולם הזה. עליה לרדות ביצר הרע, לשלוט על פיתויי החיים ולהנהיג את חיי הגוף אך ורק על-פי רצון ה', לאור התורה והמצוות. ואז, כשתתגבר על הניסיונות ותקיים את המצוות, תחשוף את כוחותיה הנעלמים ותגיע לדרגה עליונה הרבה יותר מאשר טרם ירידתה לגוף.</p>
        </div>
        <div data-book="1" data-parasha="9" data-lesson="5" class="long-text">
              <h2 style="text-align:center">צריך להשתחוות ליוסף</h2>
            <p style="font-size:25px; font-weight:bold; text-align:center">והנה השמש והירח ואחד-עשר כוכבים משתחווים לי (בראשית לז,ט)</p>
            <p>פרשת השבוע מספרת על חלומותיו של יוסף. בשני החלומות באה לידי ביטוי נקודה מרכזית אחת - ההתבטלות וההשתחוויה של שאר השבטים אליו. אלא שבחלום הראשון היה הדבר ב"אלומות" ובחלום השני ב"השמש והירח ואחד-עשר כוכבים".

בחלום הראשון מדובר בדברים ארציים, פשוטים - "מאלמים אלומים". הדבר מסמל מצב התחלתי, כאשר עדיין נמצאים למטה, בדרגות תחתונות. בחלום השני כבר נמצאים ברמות גבוהות לאין-ערוך - בענייני שמש, ירח, כוכבים, שמסמלים מדרגות גבוהות. אולם העיקרון שווה - תמיד קיימת ההשתחוויה ליוסף.</p>
            <p style="font-size:25px; font-weight:bold; text-align:center">אחדות בתוך הפירוד</p>
            <p>מהות שליחותו של יהודי בעולם היא - "מאלמים אלומים בתוך השדה". השיבולים צומחות כשהן נפרדות זו מזו, והעבודה של "מאלמים אלומים" היא לאחד את השיבולים הבודדות לאלומה אחת. זו גם עבודתה של הנשמה האלוקית - היא יורדת למטה, ל'שדה', שבו נראים הדברים מפורדים מאחדותו של הקב"ה, ותפקידה הוא לעשות מכל כוחות הנפש ומכל ענייני העולם 'אלומה' - דבר מאוחד עם הקב"ה.

מלמד אותנו חלומו של יוסף, שאחרי כל העבודה הזאת צריכה לבוא התחברות נוספת - ההתחברות של כל ה'אלומות' עם הצדיק. כשם שכל איברי הגוף צריכים להיות מחוברים עם הראש ובטלים לגמרי להוראותיו, כך כל ה'אלומות' - שהם כל בני-ישראל - צריכים להתבטל ל'אלומתו' של צדיק הדור ולמלא אחר הוראותיו.</p>
            <p style="font-size:25px; font-weight:bold; text-align:center">בכל דרגה</p>
            <p>בחלום השני כבר לא מדובר ב'שדה'. גם אין מדברים על העבודה של 'אלומות'. החלום הזה עוסק בדרגה גבוהה לאין-ערוך - כאשר היהודי כבר השלים את עבודתו בבירור ענייני העולם, והוא כבר הצליח להגיע אל שורש נשמתו, בבחינת "והרוח תשוב אל האלוקים אשר נתנה". הוא נמצא בדרגות העליונות ביותר - 'שמש', 'ירח' ו'כוכבים'.

אף-על-פי-כן אומרים לו, שהצורך ב"משתחווים לי" עומד בעינו גם בדרגה גבוהה זו. אל לנו לחשוב שיהודי שהגיע למדרגה גבוהה בעבודת-ה' יכול להסתפק בכוחותיו האישיים. גם הוא צריך להיות דבק ובטל ל'יוסף' - לצדיק ונשיא הדור. רק בדרך זו יוכל להגיע לשלמותו האישית ולהביא שלמות לכלל-ישראל.</p>
            <p style="font-size:25px; font-weight:bold; text-align:center">כלי להשפעה</p>
            <p>חלומותיו אלה של יוסף מלמדים אותנו שני דברים יסודיים בעבודת-ה': בראש ובראשונה נדרשת עבודה אישית - "מאלמים אלומים". צריך לעמול ולהתייגע, כדי לאחד את כל ענייני העולם (ה'שדה') עם הקב"ה.

אך בזאת לא די: צריכה להיות גם התבטלות לראש ולמנהיג של עם-ישראל, לצדיק הדור. דבר זה צריך להיות בכל דרגה שבה האדם עומד. זהו הכלי שבאמצעותו אפשר לקבל את ההשפעות הרבות שניתנות מאת יוסף, הצדיק יסוד עולם, שבכל דור ודור.</p>
        </div>
        <div data-book="1" data-parasha="9" data-lesson="6" class="long-text">
             <h2 style="text-align:center">ממתין ומצפה</h2>
            <p style="font-size:25px; font-weight:bold; text-align:center">ואביו שמר את הדבר (בראשית לז,יא)</p>
            <p>כאשר סיפר יוסף לאביו ולאחיו על החלומות שחלם, הייתה תגובתם שונה: האחים הגיבו בקנאה ואילו יעקב בציפייה, כפי שנאמר: "ויקנאו בו אחיו ואביו שמר את הדבר".

את המילים "שמר את הדבר" מפרש רש"י - "היה ממתין ומצפה מתי יבוא". והוא מביא על כך שתי דוגמאות מהתורה: א) "שומר אמונים"; ב) "לא תשמור על חטאתי".

כאשר רש"י אינו מסתפק בדוגמה אחת, נובע הדבר מכך שכל אחת משתי הדוגמאות מבטאת היבט אחר. רש"י מבקש לומר כאן, שב'שמירה' ששמר יעקב את דברי יוסף יש שני היבטים. למעשה הוא רומז זאת גם בכפל הלשון שבפירושו: "היה ממתין ומצפה". לכאורה אלה מילים נרדפות, אבל לאמיתו של דבר כל אחת משתיהן מבטאת היבט שונה.</p>
            <p style="font-size:25px; font-weight:bold; text-align:center">שתי משמעויות</p>
            <p>יש הבדל בין 'מצפה' ל'ממתין': 'מצפה' אמור רק על דבר טוב, שהאדם מחכה לבואו ורוצה בו; אין מקום להשתמש בלשון ציפייה על דבר שלילי. לעומת זאת, 'ממתין' יכול לחול גם על דבר שלילי. למשל, המתנה לעונש; האדם יודע שמזומן לו עונש והוא ממתין לו.

שתי המשמעויות הללו מרומזות בשתי הדוגמאות שרש"י מביא:

"שומר אמונים" מבטא את הציפייה החיובית. פסוק זה אמור על עם-ישראל, המאמין בגאולה המובטחת לו על-ידי הקב"ה ומצפה לה. לעומת זאת, "לא תשמור על חטאתי" אמר איוב, שטען כלפי הקב"ה מדוע אינו 'שומר' ואינו ממתין בהבאת העונש עליו.</p>
            <p style="font-size:25px; font-weight:bold; text-align:center">טוב פנימי</p>
            <p>שתי המשמעויות הללו היו ב'שמירה' ששמר יעקב את דברי יוסף. יעקב אבינו ידע שחלומו של יוסף מכוון לגלות מצרים, שעליה כבר בישר הקב"ה לאברהם אבינו: "גר יהיה זרעך בארץ לא להם". לכן תגובתו באה לידי ביטוי בשני המובנים של 'שמר' - ציפייה והמתנה:

בגלוי הייתה הירידה למצרים דבר שלילי - הגלות הראשונה, שורש כל הגלויות. לכך מתאים הלשון 'ממתין'. אולם יעקב אבינו גם ידע, שבפנימיות העניינים טמונה בירידה למצרים גם העלייה הגדולה של גאולת מצרים ומתן-תורה שבאו בעקבותיה. לכן גם ציפה לה יעקב אבינו, מתוך תשוקה וגעגועים.</p>
            <p style="font-size:25px; font-weight:bold; text-align:center">אור הגאולה </p>
            <p>למעשה, שילוב זה של שני ההיבטים קיים בכל הגלויות, ובכללן בגלות האחרונה שבה אנו שרויים. מהצד הגלוי שלה, הגלות היא בבחינת עונש על חטאינו, כפי שאנו אומרים בתפילה: "מפני חטאינו גלינו מארצנו", אבל בתוך זה מסתתרת כוונה פנימית עליונה - להצמיח דווקא על-ידי הגלות את אור הגאולה.

כשם שדווקא על-ידי גלות מצרים זכה עם-ישראל לצאת "ברכוש גדול" ולהשיג את העלייה של מתן-תורה, כך דווקא על-ידי הגלות הארוכה הנוכחית נזכה להגיע לאור הגאולה האמיתית והשלמה על-ידי משיח-צדקנו.</p>
        </div>
        <div data-book="1" data-parasha="9" data-lesson="7" class="long-text">
             <h2 style="text-align:center">מסירות-נפש בלי חשבונות</h2>
            <p style="font-size:25px; font-weight:bold; text-align:center">נסעו מזה... נלכה דתינה (בראשית לז,יז)</p>
            <p>כשהלך יוסף, בשליחות אביו, לבקר את אחיו הרועים בשכם, מספרת התורה שהוא פגש בדרך איש - שלא היה אלא המלאך גבריאל - ושאלו היכן אחיו. אמר לו האיש: "נסעו מזה, כי שמעתי אומרים נלכה דותינה".

מפרש רש"י (על-פי מדרשי חז"ל), שבדבריו אלה ביקש המלאך להזהיר את יוסף לבל ילך אל אחיו, החורשים עליו רעה. כשאמר "נסעו מזה", רמז לו כי "הסיעו עצמם מן האחווה". ובדבריו "נלכה דותינה" אמר המלאך: "לבקש לך נכלי דתות שימיתוך בהם". כלומר, יוסף הוזהר כי אחיו מבקשים להמיתו, ואף-על-פי-כן הלך אליהם.</p>
            <p style="font-size:25px; font-weight:bold; text-align:center">מצוות כיבוד אב</p>
            <p>לכאורה, יש כאן מסירות-נפש מצד יוסף, ללכת למלא את ציווי אביו אפילו במחיר של סכנת-נפשות, אולם כאן מתעוררות כמה שאלות:

ראשית, הלוא אביו ציווהו: "לך-נא ראה את שלום אחיך... והשיבני דבר", ואם יומת על-ידי אחיו, לא יוכל למלא את עיקרו של הציווי - לחזור לאביו ולומר לו מה שלום אחיו.

ולעצם העניין, יש להבין מהו ההיתר למסור את הנפש על מצוות כיבוד אב, שאינה בכלל שלוש המצוות שעליהן נאמר "ייהרג ואל יעבור". אמנם יש פוסקים הסבורים שגם במצוות שעליהן נאמר "יעבור ואל ייהרג", הכוונה שאין האדם חייב למסור את נפשו על מצוות אלה, אך אם בחר למסור את נפשו, "צדקה תיחשב לו" - ובכל-זאת צריך הסבר מדוע בחר יוסף למסור את נפשו על מצווה זו.</p>
            <p style="font-size:25px; font-weight:bold; text-align:center">לתקן את הדור</p>
            <p>ההסבר טמון בדברי הרמב"ם, שגם במצוות שעליהן נאמר "יעבור ואל ייהרג", הרי "אם הוא אדם גדול וחסיד, ירא-שמים ורואה שהדור פרוץ בכך, רשאי לקדש את השם ולמסור עצמו אפילו על מצווה קלה, כדי שיראו העם". כלומר, כאשר יש פרצה בנושא מסויים, רשאי אדם גדול למסור את נפשו על אותה מצווה, כדי שילמד העם להיזהר בה.

וכך בענייננו: יוסף ראה שאחיו לא היו זהירים די הצורך במצוות כיבוד אב (כמו הריגת אנשי שכם, שלא לרצונו של יעקב, וכן השנאה ליוסף), ולכן החליט למסור את נפשו למען מצווה זו.</p>
            <p style="font-size:25px; font-weight:bold; text-align:center">נס חנוכה</p>
            <p>דבר דומה אנו מוצאים בעניין חנוכה (שפרשת וישב חלה בו). על-פי מצב הדברים באותם ימים, לא היה שום חיוב על מתתיהו ובניו לסכן את נפשם ולצאת למלחמה של מעטים נגד רבים וחלשים נגד גיבורים. אולם הם לא חישבו חשבונות ומסרו את נפשם למען כבוד ה', ואז זכו לכל הניסים והנפלאות.

בזכות מסירות-נפש זו זכו למצוא "פך שמן טהור, חתום בחותמו של כוהן גדול" - שמבטא את נקודת היהדות, שבה אין שום טומאה יכולה לפגוע - ולהדליק בו את הנרות שמונה ימים, ולקבוע לדורות את ימי החנוכה, "להודות ולהלל לשמך הגדול".</p>
        </div>
        <div data-book="1" data-parasha="9" data-lesson="8" class="long-text">
             <h2 style="text-align:center">הכוונה החיובית שבמכירת יוסף</h2>
            <p style="font-size:25px; font-weight:bold; text-align:center">וימכרו את יוסף לישמעאלים בעשרים כסף (בראשית לז,כח)</p>
            <p>סיפור מכירתו של יוסף מעורר תמיהה גדולה. אמנם התורה מתארת את קנאתם של אחיו בו, אבל כשמביאים בחשבון את מהותם ודרגתם הרוחנית של השבטים, הדבר אינו מובן כלל. הלוא אחי יוסף היו צדיקי-עולם, "שבטי י-ה", ומהם נבנה עם-ישראל כולו. כיצד ייתכן שהגיעו לידי כך שזרקו את אחיהם לבור ומכרוהו לעבד?

מבאר הזוהר, שכל העניין הזה כוון למעשה על-ידי הקב"ה: "גרים קודשא-בריך-הוא כל דא, בגין לקיימא גזרה דגזר בין-הבתרים" - גרם הקב"ה כל זה, כדי שתתקיים גזירת בין-הבתרים, בעניין גלות מצרים.</p>
            <p style="font-size:25px; font-weight:bold; text-align:center">למה בדרך זו?</p>
            <p>בעצם, גם יוסף עצמו אמר לאחיו שבמכירתו הייתה כוונה אלוקית נסתרת - "אתם חשבתם עליי רעה, אלוקים חשבה לטובה", שכן על-ידי מכירתו ניצלו יעקב ובניו משנות הרעה, אולם הסברו של הזוהר נותן תשובה על שאלה נוספת שמתעוררת:

גם אם הייתה כוונה אלוקית שבני-ישראל יירדו למצרים, וגם אם הקב"ה רצה שיוסף יהיה השליט במצרים, כדי להציל את בית אביו מהרעב - למה היה הדבר צריך להיעשות דווקא תוך כדי מעשה כה חמור של מכירת יוסף לעבד על-ידי אחיו?! הלוא הרבה דרכים למקום, ומדוע נעשה הדבר דווקא בדרך זו?</p>
            <p style="font-size:25px; font-weight:bold; text-align:center">כוח לגאולה</p>
            <p>מסביר הזוהר, שירידת בני-ישראל למצרים הייתה צריכה לבוא דווקא על-ידי מכירת יוסף, כי בכך ניתן להם הכוח להיגאל מעול השעבוד ולצאת ממצרים. כאשר אחיו של יוסף תפסוהו והשליכוהו לבור, נעשה יוסף "עבד של אחיו". שליטה זו לא נתבטלה גם כאשר מכרוהו האחים לישמעאלים, וגם לאחר שיוסף הורד למצרים ונעשה שם משנה למלך.

נמצא אפוא, שבעומק הדברים היו בני-ישראל שליטים על יוסף, ובאמצעותו על כל מצרים. בזכות זה לא הייתה למצרים שליטה אמיתית וקבועה על בני-ישראל, גם בשעה ששעבדו אותם והעבידו אותם בפרך, וכאשר הגיעה שעתם לצאת ממצרים - נגאלו ויצאו.</p>
            <p style="font-size:25px; font-weight:bold; text-align:center">לאהוב, לא לכעוס</p>
            <p>מכאן יש להפיק הוראה בעניין אהבת-ישראל: כאשר יהודי מסב צער לחברו, אפילו אם הוא מצערו צער גדול כמו הצער שסבל יוסף מאחיו, צריך לחוש בכל-זאת רגש של אהבת-ישראל כלפיו.

אמנם הפוגע הוא בעל-בחירה, ולכן מגיע לו עונש על מעשיו, אבל הנפגע צריך לדעת, שבפגיעה שפגעו בו יש כוונה אלוקית חיובית, ולאמיתו של דבר, הפגיעה הזאת היא לטובתו. לכן אסור לו לכעוס על הזולת, ולהפך, עליו לנהוג כלפיו במידת האהבה, ודווקא התנהגות זו תבטל בסופו של דבר את הנזק. ועל-ידי הגברת אהבת-ישראל בין יהודים, עד לאהבת-חינם, תתבטל סיבת הגלות (שנאת-חינם), ותיכף ומיד תתבטל גם הגלות עצמה, בביאת משיח-צדקנו במהרה בימינו ממש.</p>
        </div>

        <div data-book="1" data-parasha="10" data-lesson="1" class="long-text">
            <h2 style="text-align:center">הסוף שזור בהתחלה</h2>
            <p style="font-size:25px; font-weight:bold; text-align:center">ויהי מקץ שנתיים ימים (בראשית מא,א)</p>
            <p>בסוף הפרשה הקודמת סיפרה התורה כי יוסף פתר את חלומותיהם של שר המשקים ושל שר האופים בבית-הסוהר. שר המשקים יצא לחירות, כדברי יוסף, אך שכח את הבטחתו להזכירו לפני פרעה. ואז מתחילה פרשתנו בחלומותיו של פרעה שאירעו "מקץ שנתיים ימים".

מהו "מקץ"? לדעת אבן-עזרא, 'קץ' יכול להיות לא רק סוף אלא גם התחלה, שכן 'קץ' הוא מלשון קצה, הקצה הראשון או האחרון. לפי פירוש זה, "מקץ שנתיים ימים" יכול להתפרש גם כתחילת השנתיים. כלומר, בתחילת השנתיים חלם פרעה את חלומו, אחר-כך חלפו שנתיים, ואז באו שבע שנות השבע וכו'.</p>
            <p style="font-size:25px; font-weight:bold; text-align:center">קשר בין האירועים</p>
            <p>אולם רש"י שולל פירוש זה ומפרש: "ויהי מקץ, כתרגומו: מסוף. וכל לשון קץ - סוף הוא". כלומר, על-פי פירוש רש"י, חלפו שנתיים לאחר שחרורו של שר המשקים מבית-הסוהר, ובסוף השנתיים הללו אירעו חלומות פרעה.

מבחינה זו שונה ה'מקץ' כאן מכל המקומות האחרים בתורה שבהם מופיעה מילה זו. בדרך-כלל, כשהתורה אומרת שדבר כלשהו היה 'מקץ' דבר-מה, הכוונה היא שהאירוע השני בא בהמשך לאירוע הראשון ועל-ידו. לעומת זאת, כאן אין קשר בין שני האירועים. להפך, האירוע הראשון נגמר בלא-כלום, מאחר ש"לא זכר שר-המשקים את יוסף וישכחהו". בחלומות פרעה מתחיל דבר חדש לגמרי. אף-על-פי-כן קובע רש"י, ש'מקץ' פירושו סוף ולא התחלה.</p>
            <p style="font-size:25px; font-weight:bold; text-align:center">שיא הקושי</p>
            <p>שני הפירושים הללו במילה 'קץ' מבטאים את המשמעות הכפולה שיש בה. מצד אחד, זה הזמן הקשה ביותר בשנות מאסרו של יוסף, שהרי סוף המאסר הוא נקודת הזמן הארוכה ביותר שישב בכלא. מצד שני זה קץ מאסרו והתחלת גאולתו.

כך גם בקץ הגלות הנוכחית - מצד אחד זה הזמן הקשה ביותר בכל תקופת הגלות, וכפתגם הידוע, שלפני עלות השחר החושך מגיע לשיאו. מצד שני, דווקא בסוף הגלות מתחיל להתנוצץ אור הגאולה, ועצם ההתנוצצות הזאת מעניקה טעם של גאולה עוד כאשר שרויים בתוך ימי הגלות.</p>
            <p style="font-size:25px; font-weight:bold; text-align:center">תחילת האור</p>
            <p>שני הפירושים הללו קיימים גם בפנימיות התורה על המילה 'מקץ': פירוש אחד - "קץ דשמאלא", כלומר, סוף מידת הדין והגבורה, שממנה יונקת ה'סטרא-אחרא'. פירוש שני - "קץ הימין" - הזמן שבו מתחילה לשלוט מידת החסד והגילוי, שמחזקת את אור הקדושה ומסלקת לגמרי את הרע.

ושני הפירושים הללו קשורים למעשה זה בזה: על-ידי בירור וזיכוך 'קץ השמאל', זוכים ל'קץ הימין', בגאולה האמיתית והשלמה על-ידי משיח-צדקנו, בקרוב ממש.</p>
        </div>
        <div data-book="1" data-parasha="10" data-lesson="2" class="long-text">
             <h2 style="text-align:center">לעלות למעלה באמצע החלום</h2>
            <p style="font-size:25px; font-weight:bold; text-align:center">ופרעה חלם (בראשית מא,א)</p>
            <p>בשבוע שעבר קראנו על חלומות (החלומות של יוסף ושל שרי פרעה), והשבוע שוב מספרת התורה על חלומות: חלומותיו של פרעה מלך מצרים. המשותף לכל החלומות הללו, שכולם בגדר שלבים במהלכים שהביאו לירידת יעקב ובניו מצרימה ובעקבות כך לגלות בני-ישראל במצרים.

בתורה כל דבר מדוייק ובעל-משמעות. אם התורה מדגישה כל-כך את החלומות כשלבים בירידה לגלות, סביר להניח שיש קשר סיבתי-תוכני בין עניין הגלות לבין עניין החלום. ויתרה מזו: הזיקה שבין הגלות לחלום מבטאת את מהות הגלות וכך גם את הדרך להתמודד עם קשייה.</p>
            <p style="font-size:25px; font-weight:bold; text-align:center">פיל בחור המחט</p>
            <p>מבואר בתורת החסידות, שאחד ממאפייניו הבולטים של החלום הוא יכולתו לחבר דברים הפוכים ומנוגדים שבמציאות לעולם אינם מסוגלים להתחבר. דוגמא לכך: בחלום יכול אדם לראות "פילא בקופא דמחטא" (פיל העובר בקוף המחט), כשאין הוא רואה בכך שום דבר חריג ומוזר.

זו גם מהות הגלות: מצב בלתי-תקין ובלתי-נכון נראה כדבר טבעי ורגיל, כאשר כל השרויים בגלות אינם מרגישים כלל בצירופם הסותר של הדברים.</p>
            <p style="font-size:25px; font-weight:bold; text-align:center">חיים בסתירה</p>
            <p>תכונה זו אנו מוצאים גם בגלות הרוחנית. למשל: כל אדם מבין, שאהבת האדם לעצמו, בפרט כשהיא מביאה אותו לרדיפה אחרי תענוגות העולם, עומדת בסתירה לאהבת-ה'. אולם כולנו עדים למציאות היום-יומית, שיהודי מדמה לעצמו שהוא אוהב את הקב"ה ושהוא קרוב אליו, ועם זאת הוא שקוע באהבת עצמו, תוך טיפוח הישות האישית. לו עצמו נדמה שאין בכך שום סתירה.

דוגמה נוספת: בשעת התפילה מתעוררים אצל היהודי רגשות דבקות נפלאים בקב"ה, ואילו בתום התפילה הוא כאילו שוכח הכול ושוקע בענייני העולם הזה. כשהתפלל, היה במצב של התרוממות-הנפש וחש הרהורי תשובה, ואילו ברגע ששב לענייני החולין, התחלפה הדבקות בה' בריצה אחר מאוויי נפשו הבהמית.

כך חיים אנו בכעין 'חלום' מלא סתירות. זו הגלות הרוחנית שבה אנו שרויים. אך מובן שסתירות אלה אינן צריכות להביא אותנו למסקנה, שאם כך, אין טעם בתפילה ובקיום מצוות. כל מצווה פועלת את פעולתה וגם הדבקות בה' בשעת התפילה מותירה את חותמה, אף-על-פי שלעיתים השפעתה אינה מורגשת כל-כך כשאנו שבים לעסקי החולין.</p>
            <p style="font-size:25px; font-weight:bold; text-align:center">יתרון החלום</p>
            <p>אולם בתקופה זו של "היינו כחולמים" יש גם יתרון. בזמנים כתיקונם יש סדר ויש תהליך הדרגתי שבו צריך האדם לצעוד. לעומת זאת, בזמן הגלות השיטה היא: "חטוף ואכול חטוף ואישתי (=ושתה)". אל לך לעשות חישובים אם כבר הגעת לדרגה הראויה כדי לקיים דבר מסויים.

כל מה שיהודי יכול לעשות, כל מצווה וכל התנהגות טובה שהוא יכול לאמץ לעצמו - עליו 'לחטוף' ולקיימן. בזמן ה'חלום' אפשר 'לקפוץ' לדרגות גבוהות ביותר ולהשיג הישגים שמעבר להישג-יד בתקופת ה'ערנות'. וזו מטרתה הפנימית של הגלות!</p>
        </div>
        <div data-book="1" data-parasha="10" data-lesson="3" class="long-text">
             <h2 style="text-align:center">בשביל טוב אמיתי צריך לעבוד</h2>
            <p style="font-size:25px; font-weight:bold; text-align:center">ופרעה חלם והנה עמד על היאר (בראשית מא,א)</p>
            <p>פרשתנו נפתחת בסיפור חלומותיו של פרעה מלך מצרים, על שבע הפרות הבריאות ושבע השיבולים המלאות, שבלעו את שבע הפרות הכחושות ושבע השיבולים השדופות. יוסף, שהוצא מבור-הכלא, הוא שפתר את החלומות. גם בפרשה הקודמת קראנו על חלומות - חלומותיו של יוסף על האלומות של אחיו ועל השמש והירח ואחד-עשר הכוכבים שמשתחווים לו.

השוואה בין חלומותיו של יוסף לחלומותיו של פרעה, מגלה כמה הבדלים מהותיים ביניהם. יוסף הצדיק מסמל את עולם הקדושה, ולעומתו, פרעה מסמל את הצד שכנגד. ההתבוננות בחלומותיהם של השניים מעלה כמה מההבדלים הבולטים בין שני העולמות.</p>
            <p style="font-size:25px; font-weight:bold; text-align:center">לחם-בושה</p>
            <p>הבדל ראשון: חלומותיו של יוסף מתחילים מיד בפעולה של עמל ועבודה - "והנה אנחנו מאלמים אלומים בתוך השדה". לעומת זאת, בחלומותיו של פרעה אין זכר לשום פעולה של עמל ועבודה. הפרות והשיבולים (שמסמלות את הברכה והשפע) עולות כאילו מאליהן, מבלי שיהיה צורך לעבוד ולטרוח.

עולם הקדושה דורש עבודה ויגיעה, מכיוון שהטוב שבו הוא אמיתי, ואין טוב אמיתי בלי עבודה. לחם-חסד מכונה 'לחם בושה', ואין ממנו הנאה אמיתית. על-כן קבע הקב"ה, שהטוב האמיתי יבוא דווקא על-ידי עבודה ויגיעה. השפע של הצד שכנגד אין בו ממש, והוא רגעי ובר-חלוף. על-כן הוא בא בלי עבודה ועמל.</p>
            <p style="font-size:25px; font-weight:bold; text-align:center">מגמה של עלייה</p>
            <p>הבדל שני: בחלומותיו של יוסף יש כיוון של עלייה מלמטה למעלה, ואילו בחלומותיו של פרעה הכיוון הוא מלמעלה למטה.

חלומותיו של יוסף מתחילים בשיבולים, שמתאחדות ונעשות אלומות, ולאחר מכן הוא חולם על השמש והירח והכוכבים. הוא עולה מדרגה לדרגה.

לעומתו, פרעה חולם תחילה על פרות (סוג החי) ולאחר מכן על שיבולים (סוג הצומח), וזו מגמה של ירידה. הוא רואה תחילה פרות יפות ובריאות, ולאחר מכן רעות וכחושות; וכך גם בחלום השיבולים. והסוף הוא - שהפרות היפות והשיבולים המלאות נבלעות לגמרי בתוך הפרות הכחושות והשיבולים השדופות. מגמה ברורה של ירידה דרגה אחר דרגה.</p>
            <p style="font-size:25px; font-weight:bold; text-align:center">אין ממשות</p>
            <p>עולם הקדושה הוא נצחי. השינויים שחלים בו הם רק שינויים של עלייה מעלה-מעלה - "ילכו מחיל אל חיל". לעומת זאת, הצד-שכנגד אין לו קיום אמיתי. כל הממשות הנראית בו היא אשליה בלבד, שמטרתה להעמיד את היהודי במבחן. כאשר היהודי מתגבר על הקשיים ועומד בתוקף מול ההפרעות, מתברר שאין בצד-שכנגד שום ממשות, והוא "פוחת והולך", עד שהוא 'נבלע' לגמרי.

בעולם הקדושה נדרשת עבודה, אך מצד שני, ההישגים של עולם הקדושה הם נצחיים והם נמצאים תמיד בתנועה של עלייה מעלה-מעלה - "מעלין בקודש".</p>
        </div>
        <div data-book="1" data-parasha="10" data-lesson="4" class="long-text">
             <h2 style="text-align:center">עשרים ושתיים שנות סוד</h2>
            <p style="font-size:25px; font-weight:bold; text-align:center">ויסר פרעה את טבעתו מעל ידו ויתן אותה על יד יוסף (בראשית מא,מב)</p>
            <p>בפרשתנו בא הקץ לימי שביו ומאסרו של יוסף במצרים, ומתחילה תקופת מלכותו. לאחר שפתר יוסף את חלומותיו של פרעה, העלהו פרעה לגדולה ומינהו משנה למלך. לאחר מכן מספרת הפרשה על פגישתם של יוסף ואחיו.

כשמעיינים בהשתלשלות הדברים מתעוררת שאלה גדולה: הלוא יוסף ידע את גודל אהבת אביו אליו, וברור שהבין עד כמה אביו מתאבל עליו. מדוע עתה, בהגיעו לגדולה, לא הריץ הודעה לאביו שהוא חי, ובכך היה מחיה את נפש אביו? מובן שקודם לכן, בהיותו עבד או אסיר, לא היה באפשרותו לעשות זאת, אך עתה, כשהוא כבר משנה למלך, לא היה לו שום קושי לשגר שליח לארץ כנען ולהודיע ליעקב שהוא חי. מדוע לא עשה זאת, אלא המתין שאחיו יבואו למצרים, וגם אז לא גילה את הדבר אלא עד בואם בשנית?</p>
            <p style="font-size:25px; font-weight:bold; text-align:center">למה לא התחרטו?</p>
            <p>תמיהה נוספת מתעוררת על אחי יוסף: איך ייתכן שבמשך עשרים ושתיים שנה איש מהם לא התעורר בתשובה על המעשה ולא התוודה וסיפר ליעקב שמכרו את יוסף ושעודנו חי?

הפעם הראשונה שאנחנו רואים חרטה אצל השבטים על מכירת יוסף היא בפרשתנו. לאחר שיוסף אסרם והודיע כי הוא מתכוון להשאיר אחד מהם במאסר עד שובם בשנית למצרים, ידעו בני יעקב כי הדבר בא עליהם בעוון מכירת יוסף: "ויאמרו איש אל אחיו, אבל אשמים אנחנו על אחינו, אשר ראינו צרת נפשו בהתחננו אלינו ולא שמענו, על-כן באה אלינו הצרה הזאת". מדוע איש מהם לא עשה תשובה קודם לכן?</p>
            <p style="font-size:25px; font-weight:bold; text-align:center">חרם כללי</p>
            <p>התשובה לשאלות הללו טמונה בפירוש רש"י בפרשה הקודמת: "החרימו (השבטים) וקיללו את כל מי שיגלה, ושיתפו לקב"ה עמהם". אחי יוסף אכן חששו שמא מישהו מהם יתחרט על המעשה וירצה להתוודות עליו. לכן החרימו את כל מי שיגלה, ובכך כבלו את ידיהם, שאין למקצתם רשות לגלות, אלא אם-כן יסכימו כולם לגלות את הדבר.

אך עדיין היה חשש, שמישהו מהאחים יצליח לשכנע את כולם להתוודות על המעשה ולגלות את הדבר. מה עשו? - "שיתפו לקב"ה עמהם". בכך קבעו, כי ההחלטה מתי לגלות לא תהיה תלויה בהם, אלא בקב"ה. רק כאשר ירצה הקב"ה שיתגלה הדבר, יוכלו לגלות זאת.</p>
            <p style="font-size:25px; font-weight:bold; text-align:center">סימן מלמעלה</p>
            <p>הקב"ה אכן לא רצה לגלות את הדבר, כדי שתתקיים גזירת ברית בין-הבתרים, על הירידה של בני-ישראל למצרים, וכדי שיתמלא עונשו על יעקב להצטער על בנו עשרים ושתיים שנים, על שלא כיבד את אביו עשרים ושתיים שנה. יוסף הצדיק, ברוח קודשו, ידע זאת, ולכן גם הוא לא היה יכול לעשות מאומה.

אולם כאשר ירדו בני יעקב למצרים, לאחר שיעקב ראה "כי יש שבר במצרים", הבינו יוסף ואחיו שזה סימן מהקב"ה כי הגיע זמן ההתגלות. לכן התוודע יוסף אל אחיו, והם עלו אל יעקב ובישרו לו - "עוד יוסף חי".</p>
        </div>
        <div data-book="1" data-parasha="10" data-lesson="5" class="long-text">
             <h2 style="text-align:center">לדעת מתי להתבטל</h2>
            <p style="font-size:25px; font-weight:bold; text-align:center">אוכל שדה העיר אשר סביבותיה נתן בתוכה (בראשית מא,מח)</p>
            <p>בפרשתנו מתארת התורה את פעולתו של יוסף לאגירת שפע התבואה שצמחה במצרים בשבע שנות השובע, כדי שבאמצעותה יוכל אחר-כך, בשנות הרעב, לכלכל את כל התושבים. כיצד אגר יוסף את המזון? אומרת התורה: "אוכל שדה העיר אשר סביבותיה נתן בתוכה". מסביר רש"י, שיוסף הכניס בתבואה מעפר המקום שבו צמחה, ואותו עפר שמר על התבואה ומנע את ריקבונה.

פעולותיו של יוסף הצדיק הן הוראה נצחית בעבודת ה'. ובפרט שכל עם-ישראל נקרא על שם יוסף - "נוהג כצאן יוסף". כל יהודי צריך ללכת בדרכו - לאגור 'מזון' ולספק באמצעותו את הרעב שמסביב. מלמד אותנו יוסף, שאגירת המזון היא על-ידי שנותנים בו מעפר המקום.</p>
            <p style="font-size:25px; font-weight:bold; text-align:center">נפשי כעפר</p>
            <p>מזונו של יהודי הוא התורה, שהרי היא חיינו. התורה נקראת מזון גם משום שהיא חודרת לפנימיותו של האדם ומתאחדת איתו, כלחם הנספג בגוף. חובתו של יהודי במשך חייו היא 'לאגור מזון' - ללמוד תורה ככל האפשר.

אך צריך להיזהר, שהתורה שנאגרת בתוכנו לא 'תירקב'. חז"ל אומרים, שלימוד תורה שלא כדבעי, עלול לגרום תוצאות שליליות. איך מבטיחים את השתמרות התורה? על-ידי שנותנים בה 'מעפר המקום'. עפר מסמל התבטלות, כפי שנאמר: "ונפשי כעפר לכל תהיה". על-ידי תחושת התבטלות ושלילת הגאווה, מבטיחים שהתורה תשתמר כראוי.</p>
            <p style="font-size:25px; font-weight:bold; text-align:center">ענווה במקומה</p>
            <p>וכאן מוסיף יוסף ומדגיש, שה'עפר' צריך להיות "מעפר המקום". ההתבטלות צריכה להיות ממקום צמיחתו של המזון, ולא ממקום אחר. תחושת ההתבטלות צריכה לנבוע מלימוד התורה עצמו ולא מפני דברים אחרים.

יכול להיות מצב שיהודי אכן חש התבטלות, אך ההתבטלות נובעת מפני הסביבה החיצונית. דווקא כשצריך להפיץ תורה בגאון ובתקיפות, הוא מתמלא התבטלות וענווה, בבחינת 'מי אני ומה אני', ואילו בתוך ד' אמותיה של התורה הוא תובע לעצמו כבוד ויקר. לא זו הדרך להשתמרותה של התורה.</p>
            <p style="font-size:25px; font-weight:bold; text-align:center">להפיץ בגאון</p>
            <p>ההתבטלות שמשמרת את התורה היא אכן בלימוד התורה עצמו. יהודי צריך לחוש שהתורה היא חכמתו של הקב"ה, וכשם שהוא אין-סופי, כך גם תורתו אין-סופית. כל מה שאדם - ויהיה הגדול שבגדולים - משיג בתורה אינו אלא כטיפה בים. על-כן הוא מתמלא תחושת התבטלות וענווה מול אין-סופיותה וקדושתה של התורה.

לעומת זאת, בשעה שבחוץ שורר רעב ונשמות יהודיות רעבות למזון של תורה, כאן נדרש יהודי לגלות עוז-רוח ותקיפות - לצאת אל הרחוב ולהפיץ את אור התורה; לנהוג בדרכו של יוסף, שהציל מרעב את העולם כולו; לתת ליהודי מנת מזון כזאת, שתבטיח את קיומו הרוחני למשך כל ימי חייו.</p>
        </div>
        <div data-book="1" data-parasha="10" data-lesson="6" class="long-text">
            <h2 style="text-align:center">הכוח להשפיע</h2>
            <p style="font-size:25px; font-weight:bold; text-align:center">לכו אל יוסף אשר יאמר לכם תעשו (בראשית מא,נה)</p>
            <p>כאשר גבר הרעב במצרים והמצרים באו אל יוסף וביקשו ממנו מזון, הורה להם למול את עצמם. הם סירבו ובאו בטענות אל פרעה, ואולם פרעה אמר להם לציית ליוסף: "לכו אל יוסף, אשר יאמר לכם תעשו".

חז"ל מוסיפים ומפרטים (וגם רש"י מביא זאת בפירושו לתורה), שפרעה שאל את המצרים למה לא צברו בעצמם מזון בשנות השבע. ענו לו: "אספנו הרבה והרקיבה". אמר להם: "הרי גזר על התבואה והרקיבה, מה אם יגזור עלינו ונמות?". לכן ציווה עליהם לשמוע ליוסף ולעשות כל אשר יצווה, ובכלל זה למול את עצמם.</p>
            <p style="font-size:25px; font-weight:bold; text-align:center">הוא השליט</p>
            <p>דרישתו זו של יוסף שהמצרים ימולו את עצמם, מעוררת תמיהה. איזו תועלת חשב יוסף להפיק מכך? יתרה מזו: אסור לאדם לחבול בעצמו ולשפוך את דם עצמו ללא צורך; נמצא אפוא שיוסף גרם למצרים לעבור איסור ולשפוך דם בשעת המילה, בשעה שאין הם חייבים כלל לעשות זאת!

ההסבר פשוט למדי: כאשר ציווה הקב"ה את אברהם אבינו למול את עצמו ואת בני-ביתו, הורה לו: "הימול יימול יליד ביתך ומקנת כספך". כלומר, יהודי חייב לדאוג לכך שבניו ועבדיו יהיו נימולים. ומכיוון ש"יוסף הוא השליט על הארץ", הרי כל המצרים הם בבחינת נתיניו, ולכן הרגיש חובה להשתדל שיהיו נימולים.</p>
            <p style="font-size:25px; font-weight:bold; text-align:center">קדושה במצרים</p>
            <p>ליוסף הייתה בכך גם כוונה נוספת, להכניע את התאוות שבהן היו המצרים שטופים. ידוע שאחת ההשפעות של המילה, שהיא מכניעה את התאווה הגופנית, ומאחר שמצרים היא בבחינת "ערוות הארץ", דרש יוסף מהמצרים למול את עצמם, כדי שלא יהיו שטופים כל-כך בתאוות.

כאן אנו רואים את כוחו הגדול של יוסף. בעוד אחיו בחרו להיות רועי צאן, כדי שהמולת העולם לא תפריע אותם מדבקותם בקב"ה, היה יוסף במצרים, במרכזה של המולת העולם. ולא זו בלבד שענייני העולם לא הטרידו אותו ולא הוציאוהו מדבקותו בקב"ה, הוא אף פעל להחדיר את הקדושה האלוקית לתוך מצרים.</p>
            <p style="font-size:25px; font-weight:bold; text-align:center">לתקן עולם</p>
            <p>מזה יכול כל יהודי ללמוד הוראה בעבודת-ה': עם-ישראל כולו נקרא 'יוסף' (כפי שנאמר "נוהג כצאן יוסף"). משמעות הדבר, שיש לכל יהודי כוח, שגם בהימצאו במקום שאנשיו נמצאים בדרגה ירודה מאוד ברוחניות ורחוקים מאוד מיהדות, לא זו בלבד שלא יושפע מחומריות המקום ולא ייפול ברוחו, אלא אף יצליח לפעול עליהם ולקרבם לאור הקדושה.

ויתרה מזו: יהודי יכול להשפיע לא רק על יהודים, אלא גם על בני-נח, שגם הם יקיימו את המצוות המוטלות עליהם, עד שיתוקן העולם כולו ונזכה לביאת משיח-צדקנו ולקיום הייעוד "אז אהפוך אל עמים לקרוא כולם בשם ה', לעבדו שכם אחד".</p>
        </div>
        <div data-book="1" data-parasha="10" data-lesson="7" class="long-text">
             <h2 style="text-align:center">התורה כמקור כל החכמות</h2>
            <p style="font-size:25px; font-weight:bold; text-align:center">למה תתראו (בראשית מב,א)</p>
            <p>כאשר פקד הרעב את כל הארצות, ירדו כל העמים לשבור בר במצרים. אולם בני-יעקב לא מיהרו לרדת לשבור אוכל, מכיוון שבאותה שעה עדיין היה ברשותם מזון. אמר להם יעקב אביהם: "למה תתראו?". מפרש רש"י, בשם חז"ל: "למה תראו עצמכם בפני בני-ישמעאל ובני-עשיו כאילו אתם שבעים?".

דברים אלה מעוררים שאלה: התורה מפרטת את אזור מגוריהם של בני-ישמעאל ובני-עשיו: בני-ישמעאל - "מחווילה עד שור אשר על-פני מצרים", ובני-עשיו - "בארץ שעיר". אם-כן, מדוע חשש יעקב מקנאתם של בני-ישמעאל ובני-עשיו, שלא חיו בסביבה כלל, ולא חשש מקנאת בני-כנען, שחיו בשכנות לבני-יעקב?</p>
            <p style="font-size:25px; font-weight:bold; text-align:center">ביטחון בה'</p>
            <p>עלינו להבין גם את הסיבה שבני-יעקב לא ירדו למצרים כדי לשבור אוכל. נכון ש"באותה שעה עדיין היה להם תבואה", אבל בשנות רעב אין מחכים עד שהמזון יכלה לגמרי, אלא דואגים להצטייד במאגרי מזון מבעוד מועד.

התשובה היא, שבני-יעקב התייחסו לעניין בראייה של אנשים מאמינים. הם ידעו, שיצחק סבם זכה לברכת ה', עד שמצא "מאה שערים" דווקא בשנת רעב. אף הם בטחו בקב"ה שימציא להם את מזונם, ולו על-ידי ברכה שלמעלה מדרך-הטבע, מבלי שיצטרכו לרדת למצרים. על כך אמר להם יעקב: אתם עלולים לעורר את קטרוגם של בני-ישמעאל ובני-עשיו.</p>
            <p style="font-size:25px; font-weight:bold; text-align:center">חשש מקטרוג</p>
            <p>חששו של יעקב לא היה מסתם קנאה של העמים השכנים, שכן המזון שנשאר ברשותו היה מועט ולא היה בו לעורר קנאה. דאגתו הייתה במישור הרוחני - בני-ישמעאל ובני-עשיו, יוצאי חלציהם של אברהם ויצחק, עלולים לקטרג: כיצד יושבים בני-יעקב שאננים בשעת רעב, בשעה שאבותיהם, אברהם ויצחק, נצטוו במצבים דומים לנדוד למצרים או לגרר?

טענה כזאת, חשש יעקב, עלולה לעורר קטרוג למעלה, ולגרום לכך, שאכן ייאלצו גם בני-יעקב להיטלטל כאבותיהם למצרים מפני הרעב. לכן הורה להם לרדת למצרים, כדי למנוע אפשרות של קטרוג מעין זה.</p>
            <p style="font-size:25px; font-weight:bold; text-align:center">מזון כחכמה</p>
            <p>בדבר הזה מסתתר גם רמז עמוק יותר. מזון רומז לחכמה, המתאחדת עם מוח האדם כמו המזון המתאחד עם הגוף. מצרים, מקור המזון, הייתה אז גם מקור החכמה העולמית. סירובם של בני-יעקב להיזקק ל'מזון' של מצרים, ביטא את ההכרה, שיהודים אינם זקוקים לחכמת העולם, שכן בתורת ישראל נמצאות כל החכמות.

נכון שאנו מוצאים גם בתורה עצמה הסתמכות על חכמת האומות בנושאי אסטרונומיה, רפואה וכדומה, אולם זו תוצאה של חושך הגלות. בזמן הגאולה אכן לא יהיה צורך בחכמת האומות, שכן אז תימלא הארץ "דעה את ה' כמים לים מכסים".</p>
        </div>
        <div data-book="1" data-parasha="10" data-lesson="8" class="long-text">
            <h2 style="text-align:center">הכנסת אורחים של יוסף</h2>
            <p style="font-size:25px; font-weight:bold; text-align:center">וטבח טבח והכן (בראשית מג,טז)</p>
            <p>כאשר אחיו של יוסף שבו למצרים בשנית ובאו לביתו של יוסף, ציווה יוסף על נאמן-ביתו להכין סעודת צהריים לאחיו. יוסף אמר לו זאת במילים: "וטבוח טבח - והכן".

מפרשת הגמרא: "טבוח טבח" - "פרע להן בית-השחיטה; והכן - טול גיד-הנשה בפניהם". כלומר, התורה מציינת שיוסף ציווה להכין בעבור אחיו סעודה כשרה.

הדגשה זו מחייבת הסבר. הלוא אין זו הסעודה הראשונה המוזכרת בתורה. הייתה הסעודה שערך אברהם ביום היגמל את יצחק - "ויעש להם משתה גדול", וכן הסעודה שערך יעקב לאחר העימות עם לבן - "ויזבח יעקב זבח בהר ויקרא לאחיו לאכול לחם" ועוד. בשום מקום לא ראתה התורה להדגיש שהסעודה הייתה כשרה!</p>
            <p style="font-size:25px; font-weight:bold; text-align:center">רמזים מחשידים</p>
            <p>הסיבה שיוסף אמר זאת משתלבת בכל דרך התנהגותו עם אחיו. מצד אחד, התנכר אליהם ודיבר איתם קשות, כדי לבחון אותם אם הם מתחרטים באמת על מכירתו. מצד שני עשה כל מיני דברים שנועדו לרמוז להם כי הוא אחיהם, כדי שכאשר יתוודע אליהם, יאמינו לו.

כך, למשל, כשאסר את שמעון, היה זה רק "לעיניהם", אבל "כיוון שיצאו, הוציאו והאכילו והשקהו" (ואין ספק ששמעון סיפר זאת לאחיו). כמו-כן עצם הזמנתם לסעודת צהריים בביתו של המשנה למלך, היה בה רמז כי אין הוא זר להם.</p>
            <p style="font-size:25px; font-weight:bold; text-align:center">סיבות להאמין</p>
            <p>גם בהמשך, כשהגיעו לסעודה עצמה, עשה יוסף דברים שהיה בהם כדי להעלות חשד על קרבתו אליהם, כמו העובדה שהושיב אותם "הבכור כבכורתו והצעיר כצעירתו", עד שאחיו עמדו משתוממים - "ויתמהו האנשים איש אל רעהו".

בדרך זו יש להסביר את מה שאמר "וטבוח טבח והכן". בכך רמז להם, שהוא מכיר את הנוהג בבית יעקב להזהיר במיוחד על דרך שחיטת הבהמה והכשרתה לאכילה. יוסף התכוון בכך להוסיף עוד רמז שיעורר את חשדם של אחיו ויגרום להם להאמין לו כאשר יתוודע אליהם בסופו של דבר.</p>
            <p style="font-size:25px; font-weight:bold; text-align:center">צורכי האורחים</p>
            <p>נוסף על כל זאת, מלמד אותנו יוסף פרק בהלכות הכנסת אורחים: הוא לא היה יכול להיות בטוח אם אחיו יאכלו מסעודתו - מטעמי כשרות - ובכל-זאת השתדל בכל כוחו להכין בעבורם סעודה כשרה מיוחדת. כך יש לטרוח בכל הכוחות כדי לספק לאורחים את כל צורכיהם, אפילו כשיש ספק אם ייהנו מכל המאמץ שמושקע בעבורם.

כמו-כן ראוי לזכור, שגם אם המארח נוהג בחומרות שונות, אסור לו לערב את חומרותיו בהכנסת האורחים, אם יש חשש שעל-ידי כך תיפגע נוחותם של אורחיו. על-ידי השתדלות מיוחדת באהבת-ישראל, מבטלים את סיבת הגלות ובאה הגאולה האמיתית והשלמה על-ידי משיח-צדקנו.</p>
        </div>

        <div data-book="1" data-parasha="11" data-lesson="1" class="long-text">
             <h2 style="text-align:center">דווקא התקיפות מועילה</h2>
            <p style="font-size:25px; font-weight:bold; text-align:center">ידבר נא עבדך דבר באוזני אדוני (בראשית מד,יח)</p>
            <p>פרשת ויגש מתחילה בפנייה התקיפה והקשה של יהודה ליוסף. הוא פותח ואומר: "ידבר-נא עבדך דבר באוזני אדוני". כאן מיד מתעוררת שאלה: מה פירוש "באוזני אדוני", וכי יהודה לחש סוד על אוזנו של יוסף?

אמנם גם קודם לכן מצאנו את הביטוי "באוזני". למשל, על אבימלך מסופר שדיבר אל עבדיו "באוזניהם". גם על אברהם נאמר: "וידבר אל עפרון באוזני עם הארץ". אולם בכל המקומות הללו מדובר ביחיד המדבר אל רבים, ולכן אפשר לפרש שכוונתו לבקש כי יקשיבו לדבריו. לעומת זאת, כאן מדבר יהודה ישירות אל יוסף, ומה הטעם לומר שהוא מדבר "באוזני אדוני". לכן מפרש רש"י שכוונתו הייתה: "ייכנסו דבריי באוזניך".</p>
            <p style="font-size:25px; font-weight:bold; text-align:center">דיבורים קשים</p>
            <p>גם בהמשך הדברים הוא אומר "ואל ייחר אפך". מפרש רש"י: "מכאן אתה למד שדיבר אליו קשות". כלומר, יהודה פונה אל המשנה למלך במצרים, ומדבר אליו דברים קשים ותקיפים, וזאת בשעה שהכוח והעוצמה נתונים בידי יוסף, ואילו יהודה ואחיו נמצאים במצב נחות, לאחר שהגביע נמצא בכליו של בנימין.

התנהגותו זו של יהודה דורשת הסבר. הדעת נותנת שבמצב כזה פותחים בדברי תחנונים ובדיבור רך, ורק אם הדיבורים הרכים אינם נענים יש מקום לדבר בתקיפות ובנחישות. מדוע לא הלך יהודה בדרך זו אלא פתח מיד בדברים תקיפים וקשים?</p>
            <p style="font-size:25px; font-weight:bold; text-align:center">כשכואב - צועקים</p>
            <p>התשובה פשוטה: כל עוד מדובר בדברים חיצוניים, כמו מיסים וענייני פרנסה, יש מקום לשקול שיקולים שכליים ולברור את דרך-הפעולה המתאימה יותר. בשעה שהדברים נוגעים בנפש, כשמדובר ב"ונפשו קשורה בנפשו" - דבר הנוגע בנפשו של בנימין ובנפשו של יעקב אבינו - אין מקום לשום חשבונות ולשיקולי תועלת, אלא פותחים מיד בפעולה בכל הכוח והעוצמה. וכפתגם העממי: כשכואב - צועקים.

ובעניינים כאלה דווקא התגובה התקיפה והקשה ממחישה לשומע שבאמת מדובר בדברים הנוגעים בעצם הנפש. כשהוא רואה תגובה כה חריפה וקשה, הוא מבין שאין מדובר כאן באינטרסים של כסף, כיסאות, כבוד וכדומה, אלא בכאב אמיתי, ועל-כן דווקא התגובה הקשה גורמת לו להיענות ולוותר.</p>
            <p style="font-size:25px; font-weight:bold; text-align:center">להציל במסירות-נפש</p>
            <p>התנהגותו זו של יהודה נושאת עמה הוראה לדורות: כשעוסקים בהצלת ילד יהודי מלהיות עבד במצרים, אין זמן לערוך אסיפות של מלומדים, שיבחנו ביסודיות את ההיסטוריה והפסיכולוגיה והמצב הכספי ומצב-הרוח של הגורמים הקובעים. חייבים לצאת למאבק מיידי, בכל הכוח והעוצמה, כדי להציל ילד יהודי מהחינוך ומהנהגת מצרים, חינוך הפך התורה, המוביל להתבוללות.

כאשר נוקטים דרך זו, לא זו בלבד שמצליחים, אלא שפרעה עצמו אומר: "ואתנה לכם את טוב ארץ מצרים", וזוכים להצלחה הגדולה ביותר.</p>
        </div>
        <div data-book="1" data-parasha="11" data-lesson="2" class="long-text">
             <h2 style="text-align:center">אחדות בהתחלה ואחדות בסוף</h2>
            <p style="font-size:25px; font-weight:bold; text-align:center">ויגש אליו יהודה (בראשית מד,יח)</p>
            <p>ידוע, ששמה של פרשה בתורה מורה על תוכנה (הדבר מסביר מדוע לפעמים נבחרת המילה הראשונה של הפרשה לשמש כשם הפרשה ולפעמים נבחרת מילה שנייה ושלישית, ויש שהפרשה נקראת על שם מילה מתוך הפסוק השני). דבר זה נראה היטב בפרשתנו, שכן תוכנם הפנימי של כל ענייני הפרשה מתגלה במילה "ויגש".

הפרשה מספרת על אירועים רבים ושונים: התייצבותו של יהודה לימין בנימין, התוודעות יוסף אל אחיו, ירידת יעקב ובניו למצרים וכו'; אבל כאשר מתעמקים בתוכנם הפנימי של אירועים אלה, מגלים שהדבר המאחד את כולם הוא - "ויגש".</p>
            <p style="font-size:25px; font-weight:bold; text-align:center">ועידת המלכים</p>
            <p>מהותה של המילה "ויגש" היא פגישה, התקרבות גשמית של אדם אל רעהו, עד כדי התאחדות. על ה'גישה' הזאת של יהודה ליוסף קוראים חז"ל את הפסוק: "כי הנה המלכים נועדו". בספר הזוהר נאמר, שזו הייתה "התקרבות של עולם לעולם, שיתאחדו זה בזה, כדי שיהיו כולם אחד".

הדבר משתקף ביתר בהירות בהפטרה (כידוע, ההפטרה גם מפרשת את הפרשה). ההפטרה מדברת על שלמות ה'גישה' של יהודה ליוסף, כפי שתהיה לעתיד-לבוא, שאז יהיה האיחוד המלא בין מלכות יהודה למלכות יוסף: "קח לך עץ אחד וכתוב עליו ליהודה... ולקח עץ אחד וכתוב עליו ליוסף... והיו לאחדים בידך". וההפטרה מסיימת: "ועשיתי אותם לגוי אחד... ומלך אחד יהיה לכולם".</p>
            <p style="font-size:25px; font-weight:bold; text-align:center">דווקא במצרים</p>
            <p>ברור אפוא, שעניינו של "ויגש" הוא להביא אחדות במקום שיש פירוד, ובזה עוסקת הפרשה כולה: מסירות-נפשו של יהודה למען בנימין ביטאה את האחדות שנוצרה בין השבטים, במקום הפירוד שהיה ביניהם בעבר. אחר-כך התוודע יוסף אל אחיו, ואז התאחדו מחדש כל שנים-עשר השבטים, והתאחדות זו היא שמעניקה את הכוח להגיע לאחדות השלמה בימות המשיח.

גם המשך הפרשה מבטא אחדות: ירידת יעקב למצרים והתיישבותם של בני-ישראל במדינה זו, באה כדי להביא את האחדות האלוקית דווקא למקום שהיה במצב של שיא הפירוד מהקדושה. מצרים הייתה "ערוות הארץ" (וכפי שמפרשים חז"ל: "מקולקלין שבאומות"), ושלטה בה עבודה-זרה. יעקב ובניו ירדו דווקא לדיוטה תחתונה זו, כדי להביא גם לשם את האחדות האלוקית.</p>
            <p style="font-size:25px; font-weight:bold; text-align:center">אחדות בין יהודים</p>
            <p>פרשת ויגש מלמדת אותנו, שיסוד הכול היא האחדות. זו התחלת עבודת-ה' - כמנהג הידוע לומר קודם התפילה: "הריני מקבל עליי מצוות-עשה של ואהבת לרעך כמוך"; וזו גם תכלית העבודה - להביא את כל הבריאה לידי אחדות.

במיוחד בימים אלה, ימי הגלות האחרונים, יש לשים דגש על עניין האחדות - להביא אחדות בין יהודי ליהודי, בין 'יששכר' (לומדי תורה) ל'זבולון' (בעלי עסק), עד להתאחדותו של העולם כולו במלכות ה'.</p>
        </div>
        <div data-book="1" data-parasha="11" data-lesson="3" class="long-text">
             <h2 style="text-align:center">הערבות ההדדית ביהדות</h2>
            <p style="font-size:25px; font-weight:bold; text-align:center">כי עבדך ערב את הנער (בראשית מד,לב)</p>
            <p>כאשר ניגש יהודה אל יוסף כדי להציל את בנימין והטיח בו דברים קשים, הסביר בתוך דבריו מדוע הוא מתמסר לעניין זה יותר מכל אחיו: "כי עבדך ערב את הנער". לשון זה של ערבות מוזכר גם קודם לכן, כששכנע יהודה את יעקב לשלוח עמו את בנימין: "אנוכי אערבנו".

ואכן, על-פי דעה אחת בגמרא, לומדים את דין הערבות מיהודה. זו ערבות שבה הערב עומד במקומו של הלווה, כאילו הוא עצמו קיבל מהמלווה את הכסף. וכך יהודה שעבד את עצמו באורח מוחלט לבנימין, כאילו הוא עומד ממש במקומו, עד שהוא מתמסר להצלתו כשם שאדם נלחם להצלת עצמו.</p>
            <p style="font-size:25px; font-weight:bold; text-align:center">ערבות הדדית</p>
            <p>רעיון הערבות קיים למעשה בין כל בני עם-ישראל, כפי שאמרו חז"ל: "כל ישראל ערבין זה בזה". כל יהודי ערב לרעהו, עד לדרגה העליונה ביותר בערבות - שהוא עומד במקומו ממש. דבר זה נלמד דווקא מיהודה, שכן ערבות זו קשורה עם מהותו של יהודה.

עם-ישראל נמשל לגוף אחד, שמורכב מאיברים רבים. את האחדות שבין כל האיברים אפשר להציג בכמה אפשרויות. אפשרות אחת: כל איבר תורם לשלמותו של הגוף, ובלעדיו אין הגוף כולו שלם. אפשרות שנייה: כל איבר תורם לא רק לשלמות הכללית של הגוף, אלא גם לשלמותו של כל איבר אחר. למשל, הראש אינו יכול להגיע למקום אחר בלא הרגל, ולכן הרגל תורמת גם לראש.</p>
            <p style="font-size:25px; font-weight:bold; text-align:center">בלי הבדלים</p>
            <p>בשתי הדרגות הללו מורגשת מעלתו הייחודית של כל איבר, אם כמי שתורם לשלמות הכללית של הגוף או כמי שמוסיף לשלמותו הפרטית של כל איבר אחר. אולם יש דרגה עליונה עוד יותר של האחדות - שכל איבר מרגיש, שעיקר מציאותו ומהותו אינה בתכונותיו הייחודיות, אלא בהיותו איבר מהגוף השלם; חלק מגוף האדם. תחושה זו יוצרת את האחדות השלמה, שאין בה הבדלים בין איבר אחד למשנהו.

כך גם בעם-ישראל: יש אחדות הנובעת מכך שכל יהודי יחיד תורם לשלמות הכללית של העם. יש אחדות המבוססת על התרומה הייחודית של כל פרט לכל הפרטים האחרים בעם. ויש אחדות עליונה יותר, שבה מרגיש כל יהודי כי הוא חלק מכללות המציאות של עם-ישראל, ומבחינה זו אין שום הבדל בין יהודי אחד לשני.</p>
            <p style="font-size:25px; font-weight:bold; text-align:center">מלך שבשבטים</p>
            <p>אחדות זו באה לידי ביטוי דווקא אצל יהודה, שעליו נאמר כי היה "מלך שבשבטים". מצד דרגת המלכות נובעת אותה הרגשה, שכל בני-ישראל אינם אלא חלק מכללות ההוויה של עם-ישראל, ולכן התייצב יהודה כערב לאחיו, ממש כאילו עמד במקומו.

אחדות זו מביאה את האחדות של הגאולה, שעליה מדובר בהפטרה: "מלך אחד יהיה לכולם", הוא המלך המשיח משבטו של יהודה, שיבוא ויגאלנו במהרה בימינו ממש.</p>
        </div>
        <div data-book="1" data-parasha="11" data-lesson="4" class="long-text">
             <h2 style="text-align:center">למען ה"רכוש הגדול"</h2>
            <p style="font-size:25px; font-weight:bold; text-align:center">רדה אלי אל תעמד (בראשית מה,ט)</p>
            <p>לאחר שיוסף הצדיק מתגלה אל אחיו, הוא מסביר להם, כי ירידתו למצרים הייתה בסופו של דבר יד ה', שמטרתה לעשותו למושל בכל ארץ מצרים. מיד אחר-כך מורה יוסף לאחיו לומר גם ליעקב אביו: "שמני אלוקים לאדון לכל מצרים", ובהמשך לכך הוא מבקש מאביו: "רדה אלי אל תעמוד".

נשאלת כאן השאלה, מהו הקשר בין הדברים, וכי מפני שיוסף הוא השליט על מצרים צריך יעקב לרדת אליה?</p>
            <p style="font-size:25px; font-weight:bold; text-align:center">לאסוף רכוש</p>
            <p>התשובה היא, שיוסף ידע כי נגזר על עם-ישראל להיות בגלות מצרים והוא גם הבין, כי מינויו לשליט במצרים הוא שלב הכרחי בתהליך הירידה אליה. לכן כשהושלם שלב זה, כבר יכול וצריך יעקב אבינו לרדת למצרים.

הכרחיותו של שלב זה מוסברת בהבטחת הקב"ה לאברהם אבינו בברית בין-הבתרים: "ואחרי-כן יצאו ברכוש גדול". לשם כך היה יוסף צריך לקבץ מכל העולם כסף ורכוש רב, תמורת המזון שסיפק בשנות הרעב, ולעשות את מצרים לארץ עשירה ביותר, כדי שאחר-כך יוכלו היהודים לצאת ממנה "ברכוש גדול".</p>
            <p style="font-size:25px; font-weight:bold; text-align:center">"רכוש" רוחני</p>
            <p>רואים אנו אפוא, שליציאה 'ברכוש גדול' הייתה חשיבות יסודית בעצם הירידה למצרים. גם אחד הטעמים למכת חושך הוא מתן אפשרות לבני-ישראל לראות את כלי הכסף והזהב של המצרים ולקבלם אחר-כך בהשאלה. נשאלת השאלה, מהי החשיבות הגדולה הזאת של ה'רכוש גדול' שבגינה עיכב הקב"ה את בני-ישראל במצרים?

עלינו לומר, שאין להבין את נושא ה'רכוש גדול' רק כפשוטו. ה'רכוש גדול' הגשמי שהעלו בני-ישראל ממצרים שיקף גם את ה'רכוש גדול' הרוחני שלקחו משם. גלות מצרים נועדה בעיקרה ל'בירור' וזיכוך הדיוטות התחתונות ביותר של העולם - שזו הייתה ארץ מצרים, 'ערוות הארץ'. לשם כך ירדו בני-ישראל למצרים, כשתפקידם הוא להוציא את כל הטוב שהיה שקוע במ"ט שערי הטומאה.

זו גם מטרתה הפנימית של הגלות בכלל, כמאמר חז"ל: "לא הגלה הקב"ה את ישראל לבין האומות אלא כדי שייתוספו עליהם גרים". גרים עניינם - ניצוצות של קדושה, וזו המטרה הפנימית של הגלות, לגאול ולברר את ניצוצות הקדושה הקיימים בעולם.

כך גם מטרת כל הירידה למצרים הייתה להעלות ממנה את ניצוצות הקדושה שהיו טמונים בה, ולברר את כל הטוב שהיה מעורבב בתוך הרע שבה. זהו ה'רכוש גדול' האמיתי שבשבילו ירדו בני-ישראל למצרים. לכן לא היו יכולים לצאת ממצרים בלי ה'רכוש גדול', שהוא כל המטרה והייעוד של הגלות.</p>
            <p style="font-size:25px; font-weight:bold; text-align:center">לא לוותר על ה"רכוש"</p>
            <p>זו גם מטרת הגלות שבה אנו שרויים: להוציא מהעולם את כל הטוב שבו ולקדש את כל המציאות הגשמית שאנו באים עמה במגע. יהודי אינו רשאי לומר: מה לי ולגלות? אני מוותר על ה'רכוש גדול' ומעדיף שלא להתעסק עם ענייני העולם ולהסתגר בד' אמותיי. הקב"ה רוצה דווקא את ה'רכוש גדול', את זיכוכו וקידושו של העולם.

תכלית חיינו בזמן הגלות היא לחיות דווקא בתוך העולם, על כל קשייו וטרדותיו, ולהחדיר אור של תורה ומצוות בכל ענייניו. וכאשר נוציא מהעולם את כל ה'רכוש גדול' שיש בו, נזכה תיכף ומיד לבואו של משיח-צדקנו במהרה בימינו.</p>
        </div>
        <div data-book="1" data-parasha="11" data-lesson="5" class="long-text">
              <h2 style="text-align:center">תפילה שבלב, הקול הפנימ</h2>
            <p style="font-size:25px; font-weight:bold; text-align:center">והקול נשמע בית פרעה (בראשית מה,טז)</p>
            <p>לאחר שהתוודע יוסף אל אחיו, מספרת התורה: "והקול נשמע בית פרעה". המילה "והקול" כתובה כתיב חסר ("והקל", ללא ו'), והזוהר מציין זאת כרמז, שהתפילה (תפילת העמידה) צריכה להיות בלחש. כמו-כן מציין הזוהר לתפילת חנה, שעליה נאמר "וקולה לא יישמע".

מדברי הזוהר משמע, שהתפילה צריכה להיאמר בלחש, עד שגם המתפלל עצמו לא ישמע את קולו. לעומת זאת, בספרי ההלכה נפסק: "ומשמיע לאוזניו בלחש ולא ישמיע קולו". כלומר, אסור לאדם להשמיע את קולו בתפילתו עד שאחרים יוכלו לשמוע את התפילה, אבל מותר לו להתפלל בקול חרישי, שהוא עצמו יוכל לשמוע את תפילתו.</p>
            <p style="font-size:25px; font-weight:bold; text-align:center">למה בלחש</p>
            <p>מדוע אסור להתפלל בקול רם? בעניין זה מצאנו בגמרא שני טעמים. על השמעת הקול אומרת הגמרא: "המשמיע קולו בתפילתו, הרי זה מקטני אמנה". האדם מוכיח בכך חוסר אמונה, "כאילו אין הקב"ה שומע תפילת לחש" (כפי שמפרש רש"י). הגבהת הקול חמורה עוד יותר: "המגביה קולו בתפילתו, הרי זה מנביאי-השקר". שכן כאשר התעמת אליהו הנביא עם נביאי הבעל, נאמר על נביאי הבעל: "ויקראו בקול גדול".

עם זה ההלכה היא, שאם האדם מתקשה לכוון בתפילתו כאשר הוא מתפלל בלחש, מותר לו להגביה את קולו.</p>
            <p style="font-size:25px; font-weight:bold; text-align:center">בקשת הצרכים</p>
            <p>במהותה של התפילה מצאנו שני דברים: א) במובנה הפשוט, התפילה היא בקשת צרכיו של אדם. האדם פונה אל הקב"ה ומבקש את צרכיו השונים. ב) במובן פנימי יותר, התפילה היא בבחינת עבודה שבלב, כמו שאמרו חז"ל על הפסוק "ולעובדו בכל לבבכם" - "איזו היא עבודה שהיא בלב... זו תפילה".

אם התפילה עניינה בקשת צורכי האדם, כי-אז עיקרה הוא הדיבור, כאדם המבקש את צרכיו מאת המלך, שבקשתו בדיבור. לכן יש מקום לומר, שבעצם התפילה הייתה צריכה להיות דווקא בקול, שכן זה עניינו של דיבור; אלא שבגלל איסור צדדי (שלא להיות 'מקטני אמנה' או 'מנביאי-השקר') נאסר להתפלל בקול.</p>
            <p style="font-size:25px; font-weight:bold; text-align:center">עבודה שבלב</p>
            <p>אבל אם התפילה עניינה 'עבודה שבלב', הרי עיקרה הוא הכוונה הפנימית ומחשבת הלב. לכן עצם מהות התפילה מחייבת שתהיה בלחש, שכן הדיבור בקול רם מפריע לכוונה העמוקה ולרגשות הפנימיים שבלב. אלא שאם האדם אינו יכול לכוון כשהוא מתפלל בלחש, כי-אז מתירים לו להתפלל בקול, כדי שתתקיים הכוונה הפנימית של התפילה.

כך יובן מדוע הזוהר מדגיש את חשיבות התפילה בלחש. הזוהר הוא פנימיות התורה, והוא עוסק במהותם הפנימית של הדברים. מכיוון שהתפילה, בפנימיותה, היא 'עבודה שבלב', והאדם העומד בתפילה צריך להגיע לתכלית הדבקות בקב"ה, עליו להתפלל בהתבטלות מוחלטת, בלחש ובחשאי, כמי שמרגיש עצמו אין ואפס ממש.</p>
        </div>
        <div data-book="1" data-parasha="11" data-lesson="6" class="long-text">
             <h2 style="text-align:center">הרמז של יוסף</h2>
            <p style="font-size:25px; font-weight:bold; text-align:center">קחו לכם מארץ מצרים עגלות (בראשית מה,יט)</p>
            <p>כשהתוודע יוסף אל אחיו ושלח עמם הזמנה ליעקב אביו לבוא למצרים, הורה להם: "קחו לכם מארץ מצרים עגלות". אחר-כך, כשהגיעו אחיו ליעקב וסיפרו לו כי יוסף חי, אומרת התורה שבתחילה "לא האמין להם". רק לאחר שראה את העגלות ששלח לו יוסף - "וירא את העגלות" - או-אז "ותחי רוח יעקב אביהם".

חז"ל מסבירים את הרמז הטמון בעגלות הללו. זה היה רמז ששיגר יוסף לאביו: "בשעה שפרשתי ממך... בפרשת עגלה ערופה הייתי עוסק". הנושא האחרון שלמד יוסף מאביו היה בדיני עגלה ערופה, והוא היה היחיד שידע מה למד עם אביו באחרונה. יוסף רמז זאת באמצעות משלוח העגלות, ולכן כשראה יעקב את העגלות, אמר: "עוד יוסף בני חי".</p>
            <p style="font-size:25px; font-weight:bold; text-align:center">לא התבולל</p>
            <p>מוסיפים חז"ל ומסבירים, ששמחתו של יעקב הייתה כפולה - גם בשל עצם העובדה שבנו יוסף חי, וגם על שלא התבולל בין המצרים, אלא נשאר נאמן ליהדותו ולתורה שלמד מאביו. ברמז על העגלות ראה אישור לשני הדברים גם יחד.

העניין הזה של 'עגלה ערופה' אינו מקרי. כשאנו מתעמקים בתוכנה של מצווה זו, אנו מגלים עד מהרה את הקשר בין הנושא הזה לבין המצב המיוחד שבו עמד יוסף. לכן דווקא עניין זה שימש סימן ליעקב ש"יוסף בני חי".</p>
            <p style="font-size:25px; font-weight:bold; text-align:center">אחריות הזקנים</p>
            <p>מצוות עגלה ערופה היא, שכאשר מוצאים חלל בשדה ואין יודעים מיהו הרוצח, יוצאים זקני העיר אל מחוץ לעיר, ושם הם מכריזים: "ידינו לא שפכו את הדם הזה ועינינו לא ראו". הדבר מסמל את האחריות של זקני ושופטי ישראל לכל מה שמתרחש באזורם, והם מצהירים: "לא ראינוהו ופטרנוהו בלא מזונות".

במובן הרוחני, יש כאן ביטוי לאחריותם של הזקנים לחיי הרוח של כל יהודי. אם מוצאים יהודי שהוא בבחינת "חלל נופל בשדה" - נטול חיות יהודית, והוא נופל תחת טרדות ה'שדה', המסמל את חיי העולם הזה - צריכים הזקנים לדעת שהדבר באחריותם. הם היו צריכים לצייד את היהודי הזה ב"מזונות" - בתורה ובמצוות, כדי שיעמוד מול קשיי החיים ב"שדה".</p>
            <p style="font-size:25px; font-weight:bold; text-align:center">תוספת חיים</p>
            <p>דבר זה רמז יוסף ליעקב: ציידת אותי בתורה ובמצוות, עד שגם לאחר שירדתי למצרים, "ערוות הארץ", ונשביתי בין הגויים, בכל-זאת עמדתי ביהדותי ובצדקתי ולא נעשיתי "חלל נופל בשדה".

כשראה יעקב את העגלות, שמח שמחה עצומה, עד ש"ותחי רוח יעקב" - הוא כאילו קיבל חיים חדשים. שכן כאשר דואגים לחייו הרוחניים של יהודי שני, לבל ייפול מול קשיי העולם, זוכים לתוספת כוח ולתוספת חיים רוחניים גם במובן האישי.</p>
        </div>
        <div data-book="1" data-parasha="11" data-lesson="7" class="long-text">
              <h2 style="text-align:center">בלי פחד אבל עם כאב</h2>
            <p style="font-size:25px; font-weight:bold; text-align:center">אל תירא מרדה מצרימה (בראשית מו,ג)</p>
            <p>כאשר יצא יעקב עם כל בני-ביתו בדרכו למצרים והגיע לבאר-שבע, נגלה אליו הקב"ה ואמר לו: "אל תירא מרדה מצרימה, כי לגוי גדול אשימך שם". נשאלת כאן השאלה, מדוע חיכה הקב"ה בהבטחתו זו עד שהגיע יעקב לבאר-שבע, והרי מעצם העובדה שכבר יצא לדרך מוכח, שאין הוא ירא מפני הירידה למצרים?

רש"י מפרש: "לפי שהיה מיצר על שנזקק לצאת לחוץ-לארץ". כלומר, לפי רש"י, יעקב לא היה ירא מפני הירידה למצרים אלא רק הצטער על כך, ודברי הקב"ה נועדו לחזק את ליבו.</p>
            <p style="font-size:25px; font-weight:bold; text-align:center">צערו של יעקב</p>
            <p>יעקב אבינו לא חשש מעצם הירידה למצרים. הוא ידע שיוסף הקצה לו שם חבל-ארץ נפרד לחלוטין - ארץ גושן - ולכן לא חשש מפני השפעה שלילית של מצרים על בניו. זו הסיבה שיצא לדרכו חדור ביטחון ואמונה. אבל כשהגיע לבאר-שבע, לגבולה של ארץ-ישראל, חש צער.

יעקב אבינו כבר נתנסה ביציאה מארץ-ישראל. הוא כבר בילה עשרים שנה בחרן. אבל דווקא עכשיו חש צער על היציאה מארץ-ישראל. שכן באותה שעה מנו צאצאי יעקב כשבעים נפש. כבר החלה התהוותו של עם-ישראל. המקום המתאים לגידולו של העם היהודי הוא הארץ המובטחת, ארץ-ישראל. לכן דווקא עכשיו חש יעקב צער כשהגיע לגבול ארץ-ישראל בדרכו למצרים.</p>
            <p style="font-size:25px; font-weight:bold; text-align:center">בזכות הירידה</p>
            <p>על כך באה הבטחתו של הקב"ה: "אל תירא מרדה מצרימה, כי לגוי גדול אשימך שם". הקב"ה הבטיחו, שדווקא במצרים ייבנה עם-ישראל כ"גוי גדול". דווקא על-ידי הירידה למצרים יצמח עם-ישראל לעם גדול יותר מכפי שהיה צומח לו היה נשאר בארץ-ישראל.

אולם הקב"ה אינו אומר ליעקב "אל תצטער", אלא "אל תירא". הוא מסיר מיעקב רק את החששות מפני תוצאותיה של הירידה למצרים, אך אין הוא מסיר ממנו את הצער. שכן את הצער על היציאה מארץ-ישראל והירידה לגלות אין להסיר. אדרבה, צער זה חייב להישאר, שכן הוא מזכיר ליהודי את מקומו האמיתי, ובכוח זה יש בכוחו לעבור את קשיי הגלות.</p>
            <p style="font-size:25px; font-weight:bold; text-align:center">לתבוע גאולה</p>
            <p>דברים אלה הם הוראה לכל יהודי למשך כל תקופת הגלות. מצד אחד, אין לחשוש ולפחד מפני הגלות. אם הקב"ה שלח אותנו לגלות, ברור שגם העניק לנו כוחות להתגבר על כל ניסיונותיה והפרעותיה, ודווקא על-ידי ההתגברות על קשיי הגלות מגיע עם-ישראל לשיא שלמותו וגדולתו.

ועם זאת, חייבים לחוש צער על היותנו בגלות. חלילה ליהודי להיות נינוח ושלו בגלות. עליו להצטער על שהוא שרוי במצב של "בנים שגלו מעל שולחן אביהם". עליו לזעוק ולדרוש: "עד מתי!". ודווקא הצער על הגלות והתביעה לגאולה, הם המזרזים את בואו של משיח-צדקנו ואת הגאולה האמיתית והשלמה.</p>
        </div>
        <div data-book="1" data-parasha="11" data-lesson="8" class="long-text">
             <h2 style="text-align:center">הסכר מגביר את הזרימה</h2>
            <p style="font-size:25px; font-weight:bold; text-align:center">אנכי ארד עמך מצרימה ואנכי אעלך גם עלה (בראשית מו,ד)</p>
            <p>ארבע גלויות גלה עם-ישראל: הראשונה היא "גלות מצרים"; השנייה - "גלות בבל"; השלישית - "גלות אשור"; והגלות הרביעית היא זו שכולנו עדיין שרויים בה - "גלות אדום".

על ראשיתה של הירידה לגלות מצרים מספרת פרשתנו, פרשת ויגש. הקב"ה נגלה ליעקב אבינו והבטיחו: "אנכי ארד עמך מצרימה ואנכי אעלך גם עלה", ומלווים בהבטחה זו ירדו יעקב ובניו למצרים. כך החלו מאתיים ועשר שנות הגלות במצרים.</p>
            <p style="font-size:25px; font-weight:bold; text-align:center">הגלות הקשה מכולן</p>
            <p>מכמה בחינות הייתה גלות מצרים קשה מכל הגלויות האחרות:

א) בגלויות האחרות הייתה לעם-ישראל התורה, אשר ממנה ינק את הכוחות לעמידה בתלאות הגלות; ואילו גלות-מצרים הייתה קודם שניתנה התורה על הר-סיני.

ב) גלות-מצרים הייתה הגלות הראשונה, ומטבע הדברים הייתה קשה יותר; כמו כל דבר הקורה בפעם הראשונה, שהשפעתו על האדם חריפה יותר.

ג) במצרים היה מרוכז כל העם היהודי, כך שקשיי הגלות הוטלו על העם כולו. לעומת זאת, בגלויות האחרות פוזר העם בין עמים רבים, ובשעה שמדינה אחת מכבידה את עולה על היהודים, הרי במדינות האחרות חיים היהודים בשלווה יחסית, ואף מנסים לסייע לאחיהם הנמצאים במדינה הקשה.

ד) מצרים עצמה הייתה מדינה קשה ביותר. היא הייתה סגורה ומסוגרת ולא היה אפשר להעלות על הדעת יציאה ממנה, וכפי שחז"ל מספרים, ש"אפילו עבד לא היה יכול לברוח ממצרים".</p>
            <p style="font-size:25px; font-weight:bold; text-align:center">גילוי כוחות נעלמים</p>
            <p>בגלות קשה זו הייתה גם מטרה חיובית - היא הייתה הכנה למתן-התורה על הר-סיני. מצרים הייתה "כור הברזל" שבה נצרף ונזדכך העם היהודי ונעשה ראוי ומוכן לקבלת התורה.

הסבר העניין רמוז גם בשם 'מצרים', מלשון מצרים. כאשר יוצרים מיצר באפיקו של נהר, הרי בתחילה נראה הדבר כהגבלה והפרעה לזרימה. אולם כשמתבוננים בזרימת המים רואים, שדווקא המיצר הזה גורם תגובה הפוכה - הוא מגביר את מהירות הזרימה ואת עוצמתה, עד שבמקום המיצר הנהר רועש וגועש.

כך גם הגלות, מטרתה לעורר אצל היהודי את הכוחות הנעלמים, רבי-העוצמה, החבויים במעמקי נשמתו. כוחות אלה אינם מתגלים, בדרך-כלל, בימים כתיקונם, אבל לחץ הגלות מאלץ את היהודי להשתמש בכוח מסירות-הנפש שבקרבו ואז מתגלים כוחותיו הפנימיים.

משמעות הדבר היא, שיש לנצל את ימי הגלות, שבהם אנו מצויים, להתחזקות יתרה בתורה ובמצוות. וכשם שעל-ידי גלות מצרים יצאו בני-ישראל "ברכוש גדול" וזכו לקבלת התורה - כן יהיה לנו, ונזכה בקרוב ממש לבואו של משיח-צדקנו, במהרה בימינו.</p>
        </div>

        <div data-book="1" data-parasha="12" data-lesson="1" class="long-text">
              <h2 style="text-align:center">לחיות חיי-נצח</h2>
            <p style="font-size:25px; font-weight:bold; text-align:center">ויחי יעקב (בראשית מז,כח)</p>
            <p>בתורה כל דבר מדוייק בתכלית. גם שמות הפרשיות מדוייקים, ושמה של כל פרשה מבטא את מהותה ותוכנה. לאור זאת מתבקשת השאלה, למה נקראת פרשתנו בשם 'ויחי', בה-בשעה שהיא עוסקת בהפך הגמור - מתחילת הפרשה מסופר על פטירתו של יעקב אבינו ולא על חייו.

ההסבר טמון בעומק משמעותם של החיים. חיים אמיתיים הם נצחיים. חיים שיש בהם תנודות ושעלולים להיפסק, אינם חיים במובנו האמיתי של המושג. משום כך, רק על הקב"ה, מקור החיים, אפשר לומר שהוא חי באמת, כמו שנאמר: "וה' אלוקים אמת הוא אלוקים חיים". הואיל והקב"ה הוא 'אמת', שאין בו שינויים ושאינו נפסק לעולם, הוא גם נקרא 'חיים'.</p>
            <p style="font-size:25px; font-weight:bold; text-align:center">הקשיים מגלים</p>
            <p>איך יכולים גם בני-תמותה לזכות ב'חיים' אלה? על-ידי דבקות בה'. הואיל והקב"ה הוא החיים האמיתיים, על-כן כל הדבק בו - אף הוא חי. וכך נאמר : "ואתם הדבקים בה' אלוקיכם - חיים כולכם היום". זו הסיבה שעם-ישראל נמנה עם הדברים הנקראים 'חיים', מכיוון שהוא דבק בקב"ה.

דבר זה בא לידי ביטוי דווקא כשיהודי פוגש בדרכו מכשולים ונדרש להתמודד עם קשיים ובעיות. כל עוד החיים זורמים על מי-מנוחות, לא באה לידי ביטוי ברור דבקותו בקב"ה. דווקא כשהוא נתקל בהפרעות ובקשיים בעבודת-ה' ומתגבר עליהם - אז מתגלה בבירור כי הוא דבק באמת בקב"ה, ואז הוא נקרא 'חי'.</p>
            <p style="font-size:25px; font-weight:bold; text-align:center">חיים במצרים</p>
            <p>עתה מובן למה נקראת פרשתנו 'ויחי'. דווקא כשיעקב אבינו נמצא במצרים והוא עומד לפני פטירתו - זה הזמן שבו זוהרת במלוא עוצמתה העובדה שהוא 'חי'.

קודם לכן היה יעקב בארץ-ישראל, מקום הקדושה. הוא אמנם עבר הרבה צרות וייסורים, אך עדיין לא היה די בכך כדי לגלות את מידת דבקותו בקב"ה, לעומת דרגתו הרוחנית העליונה. אך כאשר יעקב נמצא לפני פטירתו, לאחר שירד עם משפחתו למצרים, "ערוות הארץ", וגם שם הוא ובניו (ובכלל זה אפרים ומנשה שנולדו במצרים) עומדים בצדקתם במלוא השלמות - עכשיו רואים הכול את העובדה שיעקב אבינו היה 'חי'.</p>
            <p style="font-size:25px; font-weight:bold; text-align:center">אמונה בגלות</p>
            <p>הגמרא אומרת: "יעקב אבינו לא מת; מה זרעו בחיים, אף הוא בחיים". המשך קיומו של עם-ישראל, מתוך דבקות בה', בדרכו של יעקב - זהו המשך חייו. לכן נקראת הפרשה 'ויחי', מפני שדווקא בה אנו רואים בבירור את החיים הנצחיים של יעקב אבינו.

ומכאן לקח נצחי לכל יהודי, שדווקא בזמן הגלות, כאשר הקשיים והצרות מרובים, ובפרט בשעה שאין רואים בעיני בשר איך יכולים להיגאל ("נסתם הקץ", כמו שנאמר אצל יעקב), ואף-על-פי-כן לומדים יהודים תורה ומקיימים מצוות ומאמינים בכל עוז בגאולה השלמה - כאן מתגלה, שהתורה והקב"ה הם החיים האמיתיים של עם-ישראל.</p>
        </div>
        <div data-book="1" data-parasha="12" data-lesson="2" class="long-text">
             <h2 style="text-align:center">חינוך של ילד יהודי</h2>
            <p style="font-size:25px; font-weight:bold; text-align:center">ויחי יעקב בארץ מצרים (בראשית מז,כח)</p>
            <p>פרשתנו נפתחת בפסוק "ויחי יעקב בארץ מצרים שבע-עשרה שנה". מפרש זאת 'בעל הטורים', ששנותיו הטובות ביותר של יעקב אבינו היו שבע-עשרה השנים שחי במצרים.

כאשר אדמו"ר בעל ה'צמח צדק' היה ילד ולמד פירוש זה, חזר הביתה ושאל את סבו, רבנו הזקן (רבי שניאור-זלמן, בעל ה'תניא'), איך ייתכן ששנות חייו הטובות ביותר של יעקב אבינו, בחיר האבות, יהיו במצרים?

ענה לו הרבי, שלפני ירידתו למצרים שלח יעקב את יהודה "להורות לפניו", וכפירוש חז"ל - "להתקין לו בית-תלמוד, שתהא שם תורה". כשלומדים תורה, מתקרבים אל ה' ויכולים לחיות חיים אמיתיים גם במצרים, ערוות הארץ.</p>
            <p style="font-size:25px; font-weight:bold; text-align:center">כוח התורה</p>
            <p>יש לבאר את השאלה והתשובה בעומק יותר: כל תכלית עבודת האדם בעולם הזה היא להתרומם ממגבלותיו של העולם ולהגיע לדבקות באין-סוף ברוך-הוא. מצרים מסמלת את ההפך הגמור - מצרים והגבלות. זו אפוא השאלה: איך ייתכן שדווקא במצרים יגיע יעקב לשלמות חייו?

על כך באה התשובה, שכאשר קשורים עם התורה, ניתן לאדם הכוח להגיע לדבקות בקב"ה אפילו במצרים. שכן התורה, בהיותה מושרשת בקב"ה בכבודו ובעצמו, יש בה כוח אין-סופי ובלתי-מוגבל, ולכן היא גוברת על כל המגבלות של מצרים, עד שיש בכוחה לפעול, שדווקא במצרים יגיע יהודי לשלמות העליונה ביותר.</p>
            <p style="font-size:25px; font-weight:bold; text-align:center">הפיכת חושך לאור</p>
            <p>אולם לכאורה לא נתן הרבי תשובה מלאה לשאלת נכדו. השאלה הייתה, איך ייתכן שדווקא במצרים יגיע יעקב לשלמות חייו, ואילו הוא הסביר שעל-ידי התורה אפשר לחיות חיים שלמים גם במצרים.

ההסבר הוא, שזה כוחה של הפיכת החושך לאור, שאז מגיעים ליתרון מיוחד - "יתרון האור מן החושך" - יתרונו של האור שבא דווקא מהפיכת החושך לאור. כאשר יהודי נשאר דבק בקב"ה בהיותו במצרים, יש כאן עניין של הפיכת החושך לאור, ועל-ידי כך מגיעים לדרגה עליונה יותר מאשר על-ידי האור עצמו.</p>
            <p style="font-size:25px; font-weight:bold; text-align:center">תשובה ברמז</p>
            <p>תשובה זו ניתנה לילד ברמז בלבד ולא במפורש, שכן כאשר מדובר בראשית החינוך, אין מקום לחשוב על הפיכת חושך לאור. ילד צריך לדעת שחושך הוא דבר רע, שצריך להימלט מפניו. רק לאחר שהוא גדל ומתבגר, הוא לומד, שאם בדיעבד הובא האדם למקום סכנה ועמד בניסיון, הרי אז הוא מגיע ליתרון האור הבא מן החושך, אך אין זה עניין לילד, משום שלכתחילה אסור לאדם להיכנס למקום סכנה.

זו ההוראה שטמונה בדברי הרבי, שאם חלילה חטא האדם ונפל תחת ממשלת 'מצרים', אל לו לומר נואש. עליו לעמוד איתן בניסיון ואז יצליח להפוך את 'מצרים' עצמה לאור ולהגיע ל'יתרון האור' שמביא את הגאולה האמיתית והשלמה.</p>
        </div>
        <div data-book="1" data-parasha="12" data-lesson="3" class="long-text">
             <h2 style="text-align:center">הכוח להחזיק מעמד בגלות</h2>
            <p style="font-size:25px; font-weight:bold; text-align:center">ויאמר השבעה לי וישבע לו (בראשית מז,לא)</p>
            <p>כאשר ביקש יעקב מיוסף "אל-נא תקברני במצרים", הבטיחו יוסף: "אנוכי אעשה כדברך". אך יעקב לא שקט, אלא הוסיף וביקש: "השבעה לי", ויוסף נענה, כמו שמספרת הפרשה: "וישבע לו".

מדוע לא הסתפק יעקב בהבטחתו של יוסף ודרש גם שבועה, וכי חשש שיוסף יפר את הבטחתו?

אלא הדבר נובע מכוחה המיוחד של השבועה. שבועה שונה מהבטחה במידת המחוייבות שהיא מטילה על האדם. כשאדם מבטיח הבטחה, הוא אכן מתכוון לקיימה, וכשיבוא הזמן יעשה את כל התלוי בו כדי שתתמלא; אבל אין הוא חי כל הזמן במחשבה על ההבטחה שהבטיח. לעומת זאת, כשאדם נשבע לעשות דבר-מה - אין הוא מסיח את דעתו מכך, ביודעו את חומרתה של השבועה.

יעקב אבינו לא הסתפק בהבטחה ודרש מיוסף גם להישבע לו, משום שידע, שמילוי בקשתו עלול להיות כרוך בקשיים, ורק בכוחה של שבועה יוכל יוסף לעמוד בהם.</p>
            <p style="font-size:25px; font-weight:bold; text-align:center">יוסף נשאר</p>
            <p>אנו רואים הבדל ברור בין יעקב ליוסף: יעקב לא הסכים להיקבר בארץ מצרים ותבע מבנו: "ונשאתני ממצרים". לעומתו, ארונו של יוסף נשאר במצרים, והוא רק השביע את בני-ישראל, שכאשר יגיע הזמן של "פקוד יפקוד" יעלו את עצמותיו עמם.

במבט ראשון נראית תביעתו זו של יעקב אבינו (שלא יקברוהו במצרים) כהצלה עצמית, בעוד בניו נשארים שם, בגלות. אך הואיל ואי-אפשר לומר כן על יעקב אבינו, עלינו לומר שהדבר היה לטובתם של ישראל.</p>
            <p style="font-size:25px; font-weight:bold; text-align:center">כוחו של יעקב</p>
            <p>כלל אמרו חז"ל: "אין חבוש מתיר עצמו מבית-האסורים". כדי שבני-ישראל יוכלו לצאת ממצרים, הם נזקקו לכוח חיצוני, שאינו נמצא במצרים, ושבאמצעותו יוכלו להיחלץ משם. זה היה יעקב אבינו. הוא היה למעלה ממצרים, למעלה מהגלות. מקומו אינו במצרים, אלא בארץ-ישראל, ומשם הוא מעניק את הכוח לבני-ישראל שבמצרים.

לעומת זאת, יוסף נמצא בגלות, במצרים; ובהיותו שם הוא נותן כוח ומחזק את בני-ישראל. מצד אחד הוא נמצא בגלות, ומצד שני הוא מחזק את העם מבפנים. לכן ארונו נשאר במצרים, וזכותו הגנה עליהם בעודם שם. זו הסיבה הפנימית מדוע דרש יעקב שלא ייקבר במצרים, ואילו עצמות יוסף נשארו במצרים.</p>
            <p style="font-size:25px; font-weight:bold; text-align:center">זעקה לגאולה</p>
            <p>דבר זה מסביר מדוע השביע יעקב את יוסף "ונשאתני ממצרים". ידע יעקב, שמצד מהותו של יוסף (כמי שמחזק את עם-ישראל מבפנים, מתוך מצרים) הוא עשוי לרצות שגם אביו יישאר במצרים, כדי שזכותו תגן על בני-ישראל. לכן השביע אותו להוציאו ממצרים, ואז כבר לא הייתה לו ברירה אלא למלא את השבועה, בלי שום שאלות ומחשבות אישיות.

יש בכך לקח לכל יהודי: אף-על-פי שגם בגלות נמצאת השכינה עמנו, בכל-זאת צריך יהודי לזעוק: "ונשאתני ממצרים" - מתוך אמונה עזה ותקווה מעומק הנפש, ובכוח זה נזכה להיגאל במהרה בימינו.</p>
        </div>
        <div  data-book="1" data-parasha="12" data-lesson="4" class="long-text">
            <h2 style="text-align:center">לא רק לזכור; גם לעשות</h2>
            <p style="font-size:25px; font-weight:bold; text-align:center">את מנשה ואת אפרים (בראשית מח,א)</p>
            <p>בפרשת השבוע אנו עדים לדו-שיח מיוחד במינו בין יעקב אבינו ליוסף הצדיק. כשמביא יוסף את בניו אל אביו, כדי שיברכם, הוא מעמיד בטבעיות את מנשה, הבכור, מול ימינו של יעקב ואילו את אפרים, הצעיר מבין השניים, מול שמאלו. אך יעקב משכל את ידיו, מניח את ידו הימנית על ראש אפרים ואת השמאלית על ראש מנשה, וכך הוא מברכם.

יוסף אינו מרוצה מכך ואומר לאביו: "לא כן אבי, כי זה הבכור, שים ימינך על ראשו". אולם יעקב ממאן לקבל את דבריו ומשיב: "ידעתי בני ידעתי, גם הוא (מנשה) יהיה לעם וגם הוא יגדל, ואולם אחיו הקטן יגדל ממנו".</p>
            <p style="font-size:25px; font-weight:bold; text-align:center">אין טעויות</p>
            <p>ידוע, שאצל הצדיקים, ובפרט אצל האבות והשבטים, אין 'טעויות', ובמיוחד כאשר התורה מספרת על הדברים הללו, שצריכים לשמש הוראת-דרך לדורות. מובן אפוא, שיוסף לא טעה כאשר ביקש מיעקב לשים את ימינו על ראש מנשה.

אין ספק, שהצדק היה גם עם יעקב וגם עם יוסף, אלא שחילוקי-הדעות ביניהם מצביעים על שתי גישות שונות בעבודת ה': מצד תפיסת-העולם של יוסף הצדיק ודרכו בעבודת-ה', יש מעלה יתרה למנשה, ולכן הוא הבכור; אך מכיוון הראייה של יעקב אבינו - אפרים, הצעיר, הוא הנעלה יותר.</p>
            <p style="font-size:25px; font-weight:bold; text-align:center">שתי דרכים</p>
            <p>את ההסבר לכך נמצא בשמותיהם של מנשה ואפרים. שני השמות מבטאים את הרגשות שהירידה למצרים יצרה בליבו של יוסף. השם 'מנשה' ניתן על-שם: "כי נשני אלוקים את כל עמלי ואת כל בית אבי". שם זה מבטא את צערו של יוסף על שהורחק ממקום חיותו הטבעי בבית אביו. לעומתו, השם 'אפרים' מבטא תחושה הפוכה: "כי הפרני אלוקים בארץ עוניי". כאן מודה יוסף לה' על התועלת שצמחה לו דווקא על-ידי הגלות.

יש כאן אפוא שני רגשות הממלאים את ליבו של יוסף, ועם זאת, התחושה השלטת אצלו הייתה הראשונה - הזיכרון המתמיד של "בית-אבי". עבודתו הרוחנית התמקדה בצורך להיות דבק ב"בית-אבי" גם בהיותו במצרים. משום כך היה מנשה העיקר בעיניו. אולם יעקב ראה את העיקר בגישה השנייה, זו שהתבטאה בשמו של אפרים - הפיכת הגלות והחושך לאור - ולכן הוא ראה את מעלת אפרים גבוהה ממעלת מנשה.</p>
            <p style="font-size:25px; font-weight:bold; text-align:center">להאיר את החושך</p>
            <p>שתי הגישות הללו צריכות להתבטא גם אצלנו, בעודנו בזמן הגלות:

ראשית-כול צריך יהודי לחוש את הצער על הגלות ואת הריחוק מאבינו שבשמים, ועליו לבקש ולתבוע ללא הרף את שובו ל"בית-אבי" - לגאולה השלמה.

בה בעת עליו לדעת, שתכליתה של הגלות היא - "הפרני אלוקים בארץ עוניי" - להאיר את חושך הגלות על-ידי התורה ומצוותיה ולעשות דווקא מענייני הגלות החשוכים אור גדול, על-ידי "נר מצווה ותורה אור", ועד לקיום הייעוד לילה כיום יאיר.

כשיהודי נמצא בסביבה לא-נוחה, אל לו רק להיות שרוי בצער על כך ולצפות אך ורק ליום שיוכל לברוח משם. עליו לנצל את שהייתו שם כדי להפיץ במקומו את אור התורה, עד שמקום זה עצמו יהפוך למקום תורה, שזו תכליתה האמיתית של כל הגלות.</p>
        </div>
        <div data-book="1" data-parasha="12" data-lesson="5" class="long-text">
             <h2 style="text-align:center">ויתור על שלמות אישית</h2>
            <p style="font-size:25px; font-weight:bold; text-align:center">מתה עלי רחל... ואקברה שם בדרך אפרת (בראשית מח,ז)</p>
            <p>לאחר שיעקב אבינו ביקש מיוסף לקבור אותו במערת המכפלה, הוסיף: "ואני בבואי מפדן מתה עלי רחל... ואקברה שם בדרך אפרת". מסביר רש"י, שיעקב חשש, שמא בקשתו להעלותו לקבורה במערת המכפלה, תעורר אצל יוסף רגש של צער על שאימו לא זכתה לכך. לכן ראה צורך להתנצל על שקבר את רחל בדרך.

רש"י מוסיף ומסביר, שיעקב רמז ליוסף, שקבר שם את רחל על-פי הוראת הקב"ה: "דע לך, שעל-פי הדיבור קברתיה שם, שתהא לעזרה לבניה, כשיגלה אותם נבוזראדן והיו עוברים דרך שם, יוצאת רחל על קברה ובוכה ומבקשת רחמים עליהם, שנאמר: קול ברמה נשמע וגו'. והקב"ה משיבה: יש שכר לפעולתך".</p>
            <p style="font-size:25px; font-weight:bold; text-align:center">יעקב ורחל</p>
            <p>יעקב ורחל מייצגים את השלמות של בעל ואישה בעם-ישראל. יעקב היה הבחיר שבאבות, ורחל הייתה אשתו העיקרית (כפי שיעקב אמר: "מתה עלי רחל"), עקרת-ביתו - עיקר ביתו. על-כן אפשר לראות בהם את הנקודות המאפיינות איש ואישה בישראל.

יעקב מבקש להעלותו לאחר מותו לארץ-ישראל ולקברו במערת המכפלה. הוא חותר לשלמות הקדושה שהוא יכול להשיג, ולכן הוא מבקש להיקבר במקום קדוש. לעומתו, רחל מסמלת מסירות-נפש - היא מוותרת על רצונה להיקבר במקום קדוש, כדי להיות לעזר לבניה. ועל כך אומר לה הקב"ה: "יש שכר לפעולתך".</p>
            <p style="font-size:25px; font-weight:bold; text-align:center">בעל ואישה</p>
            <p>השוני הזה בין יעקב לרחל מסמל את תפקידם השונה של איש ואישה. אף-על-פי שעל שניהם חל הכלל: "אני נבראתי לשמש את קוני", יש לכל אחד ואחד תפקיד שונה:

תפקידו של גבר הוא לחתור למירב השלמות האישית. לכן חלות עליו יותר מצוות מאשר על אישה, ולכן הוא נדרש להתרכז בלימוד התורה, בעבודת התפילה, וגם בענייני העולם, כדי להגיע ל"בכל דרכיך דעהו".

לעומתו, האשה מוסרת את שלמותה האישית למען בניה. היא פטורה ממצוות-עשה שהזמן גרמא, משום שיש לה תפקיד גדול וחשוב יותר - לגדל ולחנך את הדור הבא. אמנם בכך היא מוותרת על מידה מסויימת של שלמות אישית, אך היא עושה זאת במסירות-נפש.</p>
            <p style="font-size:25px; font-weight:bold; text-align:center">האם קובעת</p>
            <p>בכך באה לידי ביטוי מעלתן של הנשים: אצל גבר, מכיוון שהוא עוסק בהשגת שלמות אישית, יכול להתפתח רגש של שביעות רצון עצמית, ועד להרגשת גאווה. אולם אצל אישה, שמבטאת את מסירות-הנפש, מאירה הנשמה היהודית הפנימית בלי שום מחיצות של ישות עצמית וגאווה.

ולכן, ההשתייכות לעם-ישראל נקבעת לא על-פי האב, אלא על-פי האם. שכן המהות היהודית היא תולדה מעצם הנשמה, שהיא מאירה בגלוי דווקא אצל האישה. לכן גם מסירות-הנפש של האישה, רחל אמנו, היא שהביאה את ההבטחה: "ושבו בנים לגבולם".</p>
        </div>
        <div data-book="1" data-parasha="12" data-lesson="6" class="long-text">
             <h2 style="text-align:center">כשיודעים שהגאולה קרובה</h2>
            <p style="font-size:25px; font-weight:bold; text-align:center">האספו ואגידה לכם את אשר יקרא אתכם באחרית הימים (בראשית מט,א)</p>
            <p>לפני פטירתו מקבץ אליו יעקב אבינו את בניו, ובמעמד זה הוא אומר להם: "האספו ואגידה לכם את אשר יקרא אתכם באחרית הימים". אולם הוא אינו ממלא את הבטחתו לגלות את העתיד, ובמקום זה הוא אומר דברים אחרים. מסבירים חז"ל: "ביקש לגלות את הקץ, ונסתלקה ממנו שכינה". כלומר, יעקב אבינו רצה לגלות לבניו את קץ הימים, אך הקב"ה מנע זאת ממנו.

אין ספק שיעקב אבינו לא רצה לגלות את הקץ רק כדי לספק את יצר הסקרנות של בניו. ודאי שהוא ראה בכך תועלת בעבורם ובעבור כל עם-ישראל.

אלא שהדבר מעורר תמיהה: לכאורה, לא זו בלבד שלא הייתה צומחת שום תועלת מגילוי הקץ, אלא הגילוי הזה היה עלול לגרום נזק רב - אפשר לשער בנקל איזה רושם הייתה עושה על בני-ישראל הידיעה, שהגאולה תבוא רק לאחר כמה אלפי שנים (כפי שאנו רואים, שעדיין לא בא משיח-צדקנו)! ידיעה כזאת מביאה מטבעה דכדוך וייאוש - והאם ייתכן שיעקב אבינו רצה לומר דברים שהיו מייאשים את בניו?!</p>
            <p style="font-size:25px; font-weight:bold; text-align:center">מועדים שונים</p>
            <p>כדי להבין זאת עלינו להכיר את שני האופנים שבהם יכולה לבוא הגאולה:

הגמרא אומרת: "זכו - 'אחישנה'; לא זכו - 'בעיתה'". כלומר, אמנם יש לגאולה מועד קבוע מראש ("בעיתה"), וגם אם לא יהיו היהודים ראויים לכך, תבוא הגאולה במועד ההוא; אולם אם יזכו במעשיהם יתקיים "אחישנה" - הקב"ה יחיש את הגאולה ויביאה הרבה לפני המועד הנקוב.

יעקב אבינו לא חשב לומר לבניו את המועד הסופי של הגאולה, אותו מועד שבו תבוא הגאולה בכל מקרה. הוא התכוון לומר להם מועד אחר, קרוב יותר לאין-ערוך, שבו הייתה יכולה להיות הגאולה אילו זכו. ייתכן מאוד, שמועד זה היה בטווח של שנים או עשרות שנים בלבד מיום פטירתו של יעקב.</p>
            <p style="font-size:25px; font-weight:bold; text-align:center">יעקב רצה לזרז</p>
            <p>איך ייתכן הדבר? הרי אנו רואים שהגאולה לא באה אז?

ההסבר נעוץ בעניין זה גופא: אילו יעקב אבינו היה מגלה לבניו את הקץ ההוא, הייתה הגאולה אכן באה באותו מועד; אך מכיוון שלא נתאפשר לו לגלות את הקץ, התעכבה הגאולה עד ימינו:

אילו יעקב אבינו היה מגלה את הקץ ובני-ישראל היו יודעים שהגאולה קרובה כל-כך, היו נזהרים במעשיהם לאין-ערוך ואכן היו זוכים לגאולה באותו מועד. עצם הידיעה על קרבתה של הגאולה הייתה נוסכת בהם יותר מרץ ועוז לעבוד את ה' כדבעי ולהיזהר מכל מה שעלול לעכב את הגאולה. כך אכן היו זוכים לאותה גאולה קרובה ולא היו צריכים להתענות בגלות עוד אלפי שנים.</p>
            <p style="font-size:25px; font-weight:bold; text-align:center">'לתבוע' את הגאולה</p>
            <p>זו הייתה כוונתו של יעקב, ולכן ביקש לגלות לבניו את הקץ. אך הקב"ה מנע זאת ממנו. שלמות העבודה היא, כשהאדם עובד את בוראו בכוחות עצמו, מתוך כל המגבלות של העולם הזה. הגילוי של יעקב היה פוגם בשלמות העבודה והיה מכניס לתוך החיים מימד שמחוץ למסגרות העולם, ולכן נסתלקה ממנו השכינה.

אמנם גם יעקב ידע שגילוי הקץ יפגום בשלמות העבודה, אבל הוא רצה להחיש ככל האפשר את היציאה מהגלות, אפילו על חשבון שלמותה של העבודה. אולם הקב"ה רצה שהגאולה תהיה בתכלית השלמות, ולכן סילק מיעקב את שכינתו כדי לתת ליהודים את האפשרות להשיג את הגאולה המושלמת על-ידי עבודת ה' מושלמת.

אך בקשת צדיק אינה חוזרת ריקם והיא משמשת הוראה נצחית: יהודי צריך לבקש ולתבוע מהקב"ה שיביא את הגאולה במהרה בימינו, והבקשה הזאת כשהיא לעצמה נותנת סיוע ועידוד רב בעבודת הבורא. וכפי שאנו רואים במוחש, שכאשר אומרים ליהודי "הנה-הנה משיח בא" ו"אנו רוצים משיח עכשיו" - הרי זה מעורר אותו ומזרזו שלא יהיה אצלו שום דבר שיעכב חלילה את הגאולה.</p>
        </div>
        <div data-book="1" data-parasha="12" data-lesson="7" class="long-text">
            <h2 style="text-align:center">סימנים של מלך</h2>
            <p style="font-size:25px; font-weight:bold; text-align:center">גור אריה יהודה מטרף בני עלית (בראשית מט,ט)</p>
            <p>כשיעקב מברך את בניו לפני מותו, הוא מוכיח את ראובן בכורו על חטאו ונוטל ממנו את הכהונה ואת המלכות. את המלוכה הוא מעביר ליהודה, ומסביר זאת באומרו: "מטרף בני עלית".

מפרש רש"י, שהכוונה לשתי פעולותיו הטובות של יהודה: א) העצה שיעץ למכור את יוסף, שבכך מנע את הריגתו; ב) ההודאה ברבים על חטאו במעשה תמר, שבכך הציל אותה משריפה.</p>
            <p style="font-size:25px; font-weight:bold; text-align:center">מה ההבדל</p>
            <p>דבר זה מעורר תמיהה: הלוא אותן מעלות ממש, ואף יותר מהן, היו בראובן. בנוגע ליוסף אמר ראובן: "לא נכנו נפש"; ובעוד יהודה מכר את יוסף תמורת בצע כסף, חפץ ראובן לשחררו לחלוטין - "למען הציל אותו מידם להשיבו אל אביו"!

גם בתשובתו על חטאו נעלה ראובן מיהודה: יהודה נאלץ להודות בחטאו, כי לולא כן היה גורם להריגת תמר. לעומתו, ראובן, אף שבעצם לא נחשב חטאו לחטא ממשי, כי "תבע עלבון אמו", בכל-זאת שב בתשובה כה עמוקה וכה ארוכה, עד שתשע שנים אחר-כך, בעת מכירת יוסף, עדיין "עסוק היה בשקו ובתעניתו"!</p>
            <p style="font-size:25px; font-weight:bold; text-align:center">התעלות אישית</p>
            <p>מראובן נשללו המלוכה והכהונה, אך לא הבכורה, ובכך טמון ביאור העניין. יש הבדל מהותי בין המלוכה והכהונה לבין הבכורה: המלוכה והכהונה מתבטאות בעיקר בהתמסרות לאחרים. מלך - מנהל את ענייני המדינה; כוהן - מברך את העם ומלמדו תורה. לעומתן, בכורה היא מעלה אישית של האדם עצמו.

ראובן, כבכור, הוא שלם בתכלית. הוא מנסה לפעול להצלת יוסף. הוא שב בתשובה גמורה על חטאו במשך שנים ארוכות. מבחינתו האישית - עבודתו שלמה. אבל בכל הקשור לזולת, בפועל לא הועיל לזולת. את יוסף לא הציל, ואדרבה, הוא גרם לו להיות מושלך לבור מלא נחשים ועקרבים. תשובתו הייתה עניין שבינו לבין קונו, בלי קשר אל הזולת (אדרבה, אילו לא היה עסוק "בשקו ובתעניתו", אולי הייתה נמנעת מכירת יוסף ונחסכת כל הירידה לגלות מצרים).</p>
            <p style="font-size:25px; font-weight:bold; text-align:center">לדאוג לזולת</p>
            <p>לעומתו, יהודה, אף שעבודת התשובה העצמית שלו לא הייתה כה עמוקה, הרי בפועל גרם להצלת הזולת: הוא שהציל את יוסף מן הבור ואת תמר מדין השריפה. התייצבותו במסירות-נפש למען הזולת, הוכיחה שדווקא הוא ראוי למלוכה, שעניינה דאגה לזולת. לכן ניטלה המלוכה מראובן וניתנה ליהודה.

בדבר זה טמון לקח נצחי: אסור ליהודי להתרכז בשלמות עצמית בלבד. ההתעלמות מן הזולת עלולה לגרום ל'מכירתו' ולשורש כל הגלויות. יהודי חייב לעסוק באהבת-ישראל, ש"זהו כל התורה כולה". ואז, אף אם הוא עצמו אינו עומד במדרגה כה נעלית, הרי בזכות עזרתו לאחרים, הוא קשור עם כל התורה כולה ומחיש את ביאת המשיח והגאולה האמיתית והשלמה.</p>
        </div>
        <div data-book="1" data-parasha="12" data-lesson="8" class="long-text">
            <h2 style="text-align:center">חיים נצחיים</h2>
            <p style="font-size:25px; font-weight:bold; text-align:center">ויגוע ויאסף אל עמיו (בראשית מט,לג)</p>
            <p>כשהתורה מתארת את הסתלקותו של יעקב אבינו, היא מבטאת זאת במילה "ויגווע" ואינה מוסיפה "וימת". על כך אומרת הגמרא "יעקב אבינו לא מת".

שואלת הגמרא: וכי לשווא ספדו הספדנים וחנטו החונטים וקברו הקברנים? תשובת הגמרא היא, שהדבר נלמד מהפסוק "ואתה אל תירא עבדי יעקב... כי הנני מושיעך מרחוק ואת זרעך מארץ שביים"; יש כאן השוואה בין יעקב לזרעו - "מה זרעו בחיים, אף הוא בחיים".

לכאורה תשובת הגמרא אינה עונה על השאלה: איך אפשר לומר שיעקב אבינו לא מת, והלוא ספדוהו, חנטוהו וקברוהו? ועוד יש להבין איך העובדה ש"זרעו בחיים" פועלת ש"אף הוא בחיים".</p>
            <p style="font-size:25px; font-weight:bold; text-align:center">אמיתת החיים</p>
            <p>ברור שכאשר הגמרא אומרת "יעקב אבינו לא מת", אין היא מתכוונת לשלול את המציאות הנראית לעיני בשר. אין זו רק אמת עובדתית, אלא התורה עצמה מעידה שספדו את יעקב, חנטוהו וקברוהו, והתורה ודאי היא אמת. זו אפוא שאלת הגמרא: וכי לשווא ספדו הספדנים וחנטו החונטים וקברו הקברנים?

על כך באה התשובה "מקרא אני דורש". כלומר, אף-על-פי שהתורה עצמה מעידה שקברו את יעקב, הרי מקרא מפורש בא ללמדנו מהי אמיתת מציאותו של יעקב אבינו ומה הם חייו האמיתיים, ומבחינה זו "יעקב אבינו לא מת".</p>
            <p style="font-size:25px; font-weight:bold; text-align:center">אמת נצחית</p>
            <p>ייחודו של יעקב אבינו בכך, שעליו נאמר "תיתן אמת ליעקב". כלומר, מידתו היא מידת האמת. ומאחר שהאמת היא נצחית ובלתי-משתנית, בהכרח שגם חייו של יעקב אבינו נמשכים בקיום נצחי, ולא רק בעולם העליון אלא גם בעולם הזה.

וזו תשובת הגמרא: "מה זרעו בחיים, אף הוא בחיים". חייו האמיתיים של יעקב קשורים ב"זרעו". על-ידי שצאצאיו ממשיכים את דרכו, נמשכים גם חייו שלו. בדרך זו נמשכים לעד חייו של יעקב אבינו גם בעולם הזה הגשמי.</p>
            <p style="font-size:25px; font-weight:bold; text-align:center">הטבעי והעל-טבעי</p>
            <p>נמצא אפוא, שחייו של יעקב אבינו מתקיימים במקביל בשני מישורים. מצד אחד, המישור הטבעי, שאף הוא חלק מהאמת האלוקית, ומבחינה זו נאמר בתורה שספדו הסופדים וקברו הקברנים. מצד שני ישנו הרובד העליון יותר של המציאות, שמבחינתו "יעקב אבינו לא מת".

כך גם חייהם של "זרעו", של כל בני-ישראל, מתנהלים במקביל במישור הטבעי והעל-טבעי. מצד אחד יהודים חיים בעולם הזה וכפופים למגבלותיו, אך בה-בשעה מבטיח הקב"ה ש"אתם הדבקים בה' אלוקיכם חיים כולכם היום".

זה סוד קיומו של עם-ישראל - עם שחי בתוך טבע העולם, ובה-בשעה כל קיומו הוא נס על-טבעי. נצחיות זו תבוא לידי ביטוי שלם בתחיית המתים, שבה יזכו כל ישראל לחיים נצחיים פשוטו כמשמעו.</p>
        </div>
        <!-- Add more long text for Book 1 -->

        <!-- Book 2 (11 parashot, 8 lessons per parasha) -->
        <div data-book="2" data-parasha="1" data-lesson="1" class="long-text">
            <h2 style="text-align:center">יהודי הוא כמו שם</h2>
             <p style="font-size:25px; font-weight:bold; text-align:center">ואלה שמות בני-ישראל הבאים מצרימה (שמות א,א)</p>
            <p>ספר שמות נפתח בפסוק: "ואלה שמות בני-ישראל הבאים מצרימה", ובהמשך מונה התורה את שמות בני-ישראל. אין זו הפעם הראשונה שהתורה מונה אותם. כבר בפרשת ויגש ואף בפרשיות שלפניה נמנו בני יעקב. מדוע אפוא מפרטת התורה שוב את שמותיהם?

במדרש מובאים על כך שני ביאורים:

א) על-ידי החזרה על שמות בני-ישראל רומזת לנו התורה, שבכל שנות הגלות במצרים "לא שינו (בני-ישראל) את שמם", ובשמות שבהם נכנסו לשם - יצאו ממצרים.

ב) הקב"ה השווה אותם לכוכבים, שעליהם נאמר: "מונה מספר לכוכבים, לכולם שמות יקרא". כך גם לישראל קרא בשמות, כדי לבטא את חשיבותם, שלא יוכלו להיאבד ולהתבטל על-ידי הגלות המרה. כי דבר שנקרא בשם, אינו בטל לעולם.</p>
            <p style="font-size:25px; font-weight:bold; text-align:center">מי צריך שם</p>
            <p>תורת החסידות מסבירה, כי שם מציין רובד חיצוני של האדם ואין הוא מתייחס אל מהותו הפנימית, האמיתית. האדם עצמו אינו זקוק לשם; השם נועד לזולת, שיוכל לקרוא לו ולהתקשר עמו. כלומר, השם מכוון כנגד אותו רובד בנפש, שבו יש נגיעה לזולת. לומדים זאת גם מן הפסוק: "מלך, שמו נקרא עליהם" - רק שמו של המלך מתפשט במדינה, ואילו המלך עצמו מרומם מן העם.

במידה מסויימת, זה גם מעמדן של נשמות ישראל שירדו לעולם הזה. הנשמה השוכנת בתוך הגוף הגשמי, כמוה כ'שם' (הארה חיצונית) בלבד לעומת עצם הנשמה שנשארת למעלה. רק ההארה של הנשמה ירדה למטה ונתלבשה בגוף הגשמי. עצם הנשמה נשארה למעלה, חבוקה ודבוקה בקב"ה.</p>
            <p style="font-size:25px; font-weight:bold; text-align:center">הנשמה בת-חורין</p>
            <p>על כך רומזת התורה במילים: "ואלה שמות בני-ישראל הבאים מצרימה". השם מצרים הוא ממשמעות מיצר והגבלה. רק ההארה של נשמות ישראל, ה'שמות', ירדה למצרים, למצרים ולהגבלות של העולם הזה, לגלות הקשה והאיומה; לא הנשמה עצמה במלוא כוחותיה.

הנשמה עצמה לא הלכה לגלות. היא אינה מוגבלת על-ידי העולם הגשמי ותלאותיו. היא נשארת בת-חורין. על-כן יש באפשרותה להזרים להארת הנשמה שבגוף עוצמה רבה וכוחות גדולים שלא להתרשם מההפרעות ומהמכשולים, אלא להוסיף ולדבוק בקב"ה גם בתוך הגלות.</p>
            <p style="font-size:25px; font-weight:bold; text-align:center">לא להירתע</p>
            <p>בכוח זה יכלו בני-ישראל לעבור את כל קשיי גלות מצרים, ולהישאר נאמנים ליהדותם ואף לשמור על שמותיהם המקוריים. זהו הקשר בין שני המדרשים שהובאו לעיל - בני-ישראל שמרו על שמותיהם ועל יהדותם בזכות הכוח של עצם הנשמה שלא הלכה לגלות.

יש בכך משום הוראה נצחית: חלילה להירתע מפני הקשיים, חלילה להתייאש. עלינו לזכור שהנשמה עצמה מעולם לא הלכה לגלות. היא אינה כפופה למוראות הגלות, והיא המעניקה לנו כוח שלא להתרשם מהקשיים אלא למלא כראוי את רצון ה', עד הגאולה השלמה בקרוב ממש.</p>
        </div>
        <div data-book="2" data-parasha="1" data-lesson="2" class="long-text">
             <h2 style="text-align:center">עבודת ה"לבנים" של יהודי</h2>
             <p style="font-size:25px; font-weight:bold; text-align:center">וימררו את חייהם בעבודה קשה בחומר ובלבנים ובכל עבודה בשדה (שמות א,יד)</p>
            <p>עבודת הפרך של בני-ישראל במצרים התחילה בעשיית לבנים. וכך נאמר בתורה: "וימררו את חייהם בעבודה קשה - בחומר ובלבנים, ובכל עבודה בשדה". מפרשת זאת הגמרא: "בתחילה - בחומר ובלבנים, ולבסוף - ובכל עבודה בשדה".

גם המדרש, שמרחיב על התחלת השעבוד, קושר את שעבוד מצרים למלאכת עשיית לבנים. בתחילה פיתה פרעה את בני-ישראל להיכנס לעבודה מרצונם. הוא נטל "סל ומגרפה" ועשה בעצמו לבנים, כשהוא אומר לבני-ישראל "עשו עמי היום בטובה". היהודים, שראו את המלך עצמו עובד בעשיית הלבנים, הצטרפו אליו ועבדו בכל כוחם, ואז, בסוף היום, ציווה פרעה: "כזה אתם מעמידים בכל יום ויום".</p>
            <p  style="font-size:25px; font-weight:bold; text-align:center">מציאות חדשה</p>
            <p>כל פרט בתורה טומן בחובו משמעויות פנימיות עמוקות. מה צפון בכך שהתחלת השעבוד הייתה דווקא בעשיית לבנים? מה המיוחד בעשיית לבנים לעומת מלאכות אחרות?

ככלל, עבודתו של יהודי בעולם היא לבנות בית לקב"ה - "לעשות לו יתברך דירה בתחתונים". בית אפשר לבנות מאבנים, כפי שבית-המקדש היה צריך להיות בניין אבנים, ואולם אפשר לבנות בית גם מלבנים.

ההבדל היסודי בין אבנים ללבנים הוא, שאבנים הן בריאה בידי שמים, ואילו הלבנים הן מעשי ידי אדם. באבנים, יצירת האבנים עצמן היא בידי שמים ועבודת האדם היא רק בחציבתן, בסיתותן וכדומה, אך לא בעצם יצירת האבן; לעומת זאת בלבנים, כשאדם נוטל חומר, גובל אותו בקש ושורפו בתנור, הוא יוצר מציאות חדשה - לבנה.</p>
            <p style="font-size:25px; font-weight:bold; text-align:center">דרגה עליונה</p>
            <p>גם בעבודתו הרוחנית של האדם קיימים שני התחומים הללו: כשהאדם משתמש בענייני העולם שברא הקב"ה לצורך עבודת ה' - הוא יוצר 'בית אבנים' לקב"ה. הוא לוקח את ה'אבנים' (ענייני העולם) שהקב"ה ברא, ועושה מהן 'בית-מקדש'.

אולם יש דרגה עליונה יותר בעבודת ה': האדם אינו מסתפק בניצול הבריאה עצמה לענייני קדושה, אלא הוא יוצר מציאות חדשה בתוך גדרי העולם - הוא הופך את הרע לטוב ואת חושך העולם - לאור. הוא יוצר 'לבנים' - מציאות חדשה בעולם, שנתהוותה על-ידי עבודת האדם.</p>
            <p style="font-size:25px; font-weight:bold; text-align:center">הכנת העולם</p>
            <p>זו המשמעות הרוחנית שבעניין הלבנים, שבו הייתה התחלת גלות מצרים: בכך רומזת התורה, שעיקר העבודה בזמן הגלות (שראשיתה בגלות מצרים) מתבטאת ב'עשיית לבנים' - בהפיכת הרע לטוב והחושך לאור.

זו ההכנה הראויה לקראת הגאולה, שבה תתהפך מציאות העולם הזה. אף-על-פי שעכשיו הוא מקום החושך והקליפות, הרי לעתיד לבוא דווקא כאן למטה ישכון הקב"ה בכבודו ובעצמו ו"לילה כיום יאיר". וכל זה נעשה על-ידי העבודה "בחומר ובלבנים" בזמן הזה, כהכנה לביאת משיח-צדקנו בקרוב ממש.</p>
        </div>
        <div data-book="2" data-parasha="1" data-lesson="3" class="long-text">
             <h2 style="text-align:center">לא למרר את החיים</h2>
             <p style="font-size:25px; font-weight:bold; text-align:center">וימררו את חייהם (שמות א,יד)</p>
            <p>סיפור יציאת מצרים בא לא רק לספר את דברי ימי ישראל, אלא ללמד את היהודי, בכל דור, כיצד לצאת מה'שעבוד' האישי שלו בתוך 'מצרי' העולם. אחד הדברים שהתורה מספרת על שעבוד מצרים הוא, שהמצרים מיררו את חיי בני-ישראל - "וימררו את חייהם". כלומר, לא זו בלבד שהמצרים העבידו את בני-ישראל בפרך, הם גם הפכו את חייהם למרים.

כיצד מיררו את חייהם? על-ידי שהעבידו את העם ב"עבודה שאין לה קצבה ואין לה תועלת". אדם, גם אם הוא עובד עבודה קשה, עדיין אין חייו נעשים מרים, כל עוד יש לעבודה זו שיעור קצוב וכשהוא רואה את התועלת המופקת ממנה. אך המצרים העבידו את בני-ישראל בעבודה אין-סופית, שהיא גם עבודת-סרק, ללא שום תועלת. עבודה כזאת ממררת את החיים.</p>
            <p style="font-size:25px; font-weight:bold; text-align:center">בלי קצבה</p>
            <p>חייו האמיתיים של יהודי הם החיים הרוחניים. גם אם יש לו קשיים בחייו הגשמיים, עדיין אין בכך כדי למרר את חייו הרוחניים. אולם יש דבר שעלול למרר את חייו הרוחניים - "עבודה שאין לה קצבה ואין לה תועלת".

כשיהודי עוסק בעניינים גשמיים, בצורכי פרנסתו וכדומה, זו עבודה שיש לה קצבה. התורה קוצבת את מידת ההשקעה בענייני הפרנסה: "יגיע כפיך כי תאכל" - צריך להשקיע בפרנסה רק את ה'כפיים', הכוחות החיצוניים, אבל לא את פנימיות הנפש. כמו-כן העבודה קצובה בזמן - יש השעות שיהודי עוסק בענייני פרנסתו, ויש שעות שהוא מקדיש לתפילה בציבור, לקביעת עיתים לתורה וכדומה.</p>
            <p style="font-size:25px; font-weight:bold; text-align:center">בלי תועלת</p>
            <p>עבודה כזאת גם מביאה תועלת. הואיל והיא נעשית על-פי התורה, היא משמשת כלי ראוי שבו שורה ברכת ה', והיהודי אכן רואה ברכה בעמלו.

אולם אם יהודי מתמסר לפרנסתו ב"עבודה שאין לה קצבה" - הוא לא שם גבולות למידת ההשקעה בפרנסה, ראשו וכל כוחות נפשו נתונים לעסקיו, והוא מהרהר בהם ביום ובלילה ומתחבל תחבולות גם כשהוא שוכב על משכבו - עבודה כזאת גם "אין בה תועלת", שכן בכך הוא פוגע בכלי שבו צריכה לשרות ברכת ה'. כך יהודי מכניס עצמו ל'שעבוד מצרים' - "וימררו את חייהם".</p>
            <p style="font-size:25px; font-weight:bold; text-align:center">מניין הכוחות</p>
            <p>כל מה שברא הקב"ה בעולם, יש לו מידה וגבול. רק בנשמה האלוקית יש כוחות אין-סופיים, מכיוון שהיא קשורה עם הקב"ה, שהוא בלתי-מוגבל. מכאן שכאשר יהודי מתמסר לעסקיו ב"עבודה שאין לה קצבה", הוא שואב את כוחותיה האין-סופיים של הנשמה האלוקית ומשקיע אותם בעניינים גשמיים וחומריים, ובכך הוא ממרר את חייה.

יציאת מצרים פירושה - להשתחרר מהשעבוד הזה. לקבוע גבול ומידה לעשייה הגשמית, ולאפשר לנשמה האלוקית להשקיע את כוחותיה בחיי התורה והמצוות.</p>
        </div>
        <div data-book="2" data-parasha="1" data-lesson="4" class="long-text">
             <h2 style="text-align:center">תמציתה של התפיסה המצרית</h2>
             <p style="font-size:25px; font-weight:bold; text-align:center">כל הבן הילוד היאורה תשליכוהו (שמות א,כב)</p>
            <p>פרשתנו מפרטת את שמות בני-ישראל שירדו למצרים, מתארת את השעבוד שהחל עם מות יעקב ובניו, ובהמשך מסופר על לידת משה, מושיעם של ישראל.

את יציאת מצרים צריך לזכור ולחיות מחדש בכל יום, וממילא מובן, שכל התהליכים שבירידה למצרים וביציאה ממנה קיימים גם בחיי היום-יום של יהודי.

את מהותה של התפיסה המצרית יש לראות בגזירה: "כל הבן היילוד - היאורה תשליכוהו". מי הנהר מייצגים את הטבע, לעומת גשמים, שמייצגים את הברכה האלוקית. המצרים עבדו את הנילוס, שהיה משקה את הארץ, ורצו להשפיע גם על בני-ישראל להאמין בטבע ולעבדו, ולא להאמין בקב"ה שלמעלה מן הטבע.</p>
            <p style="font-size:25px; font-weight:bold; text-align:center">בארץ רואים השגחה</p>
            <p>האפשרות להשליט את האמונה בטבע על עם-ישראל נוצרה רק לאחר הירידה למצרים. קודם לכן שהו בני-ישראל בארץ-ישראל, ארץ אשר "למטר השמים תשתה מים". שם, כשנזקקו לגשם, היו "תולין עיניהם כלפי מעלה", ומרגישים בגלוי שהברכה באה מאת הקב"ה, המשגיח על כל פרט. שם כמעט מן הנמנע היה לטעות ולחשוב ש"כוחי ועוצם ידי עשה לי את החיל הזה".

רק כשירדו בני-ישראל למצרים, ששם הנילוס עולה ומשקה באופן טבעי את כל הארץ, ונדמה שאין צורך להתפלל לעזרת ה' - נוצרה האפשרות לטעות ולחשוב שהטבע הוא מקור הברכה.</p>
            <p style="font-size:25px; font-weight:bold; text-align:center">הדור שזכר</p>
            <p>ובכל-זאת, כל עוד יעקב ובניו היו בחיים, עדיין לא היה יכול להתחיל השעבוד. הרי הם ראו בארץ-ישראל את השגחתו הגלויה של הקב"ה, וגם כשירדו למצרים הבינו, שהטבע אף הוא נשלט על-ידי הקב"ה עצמו. השעבוד היה יכול להתחיל רק כשקם דור חדש, שלא זכה לראות את ההשגחה הגלויה בארץ-ישראל.

כך נוצרה הירידה האמיתית אל תוך מצרים וטומאתה, ואז היה פרעה מסוגל לשעבדם בגשמיות וברוחניות, ולגזור להשליך את הבנים ליאור - להשקיע את היהודים בעבודה-זרה, בטומאת מצרים, באמונה בטבע ובכוחותיו.</p>
            <p style="font-size:25px; font-weight:bold; text-align:center">הרועה הנאמן</p>
            <p>מי שנתן לעם-ישראל את הכוח לצאת ממצרים, מהאמונה בטבע, הוא משה, 'הרועה הנאמן' (רעיא מהימנא), שמזרים אמונה גם כאשר העם אינו רואה אלוקות ואפילו כאשר אינו מבין ענייני קדושה. משה נוטע בהם אמונה חזקה וגלויה, שבכוחה הם נחלצים מגזירת פרעה ונגאלים מגלות מצרים.

תהליך דומה עובר כל יהודי בכל יום. הוא פותח את היום בתפילה ובלימוד תורה, ואז הוא חש בגלוי את הקשר עם הקב"ה. אחר-כך הוא שוקע בחיי המעשה, ואז עלולה להשתרש בו המחשבה, שהדברים מתנהלים על-פי הטבע. אך נקודת האמונה שבנפשו - ה'משה' שבכל יהודי - נוטעת בו את הכוח לראות בכל דבר את השגחת ה', ולחוש את הקדושה בכל דרכיו.</p>
        </div>
        <div data-book="2" data-parasha="1" data-lesson="5" class="long-text">
              <h2 style="text-align:center">חינוך בא בעמל וביגיעה</h2>
             <p style="font-size:25px; font-weight:bold; text-align:center">כל הבן הילוד היאורה תשליכוהו (שמות א,כב)</p>
            <p>אחת הגזירות האיומות ביותר של פרעה הייתה להשליך את ילדי ישראל לנילוס. על כך נאמר בהגדה-של-פסח: "ואת עמלנו - אלו הבנים, שנאמר: כל הבן היילוד היאורה תשליכוהו וכל הבת תחיון".

הפסוק שמביאה ההגדה אכן מוכיח שהייתה גזירה על הבנים, אך אין בו כל הוכחה שהבנים נקראים 'עמל'. לכאורה הייתה ההגדה צריכה להביא ראיה ש"ואת עמלנו - אלו הבנים"?!

אלא דבר זה עצמו מובן מאליו - בנים וחינוכם הוא עניין של 'עמל'. כדי שהבנים (וכן התלמידים, שאף הם קרויים בנים) יגדלו כראוי, יש הכרח בעמל רב. הורים ומורים צריכים להשקיע עמל ויגיעה במלאכת החינוך, ואז הם רשאים לצפות שהילדים יגדלו ויצמחו כראוי.</p>
            <p style="font-size:25px; font-weight:bold; text-align:center">לא לאשליות</p>
            <p>אם התורה מכנה את מלאכת החינוך 'עמל', ברור שזה עמל אמיתי, המשותף לכל העוסקים בחינוך. אב או מורה, שנראה להם כי הם משפיעים בקלות על הילדים, עד שדי להם במילה אחת כדי שהללו יצייתו להם - אל להם להשלות את עצמם שבכך מסתיימת מלאכת החינוך; גם במקרים כאלה צריך לעמול ולהתייגע רבות.

כאשר עמלים כראוי בחינוך הבנים, הם אינם נפגעים אפילו מהגזירה של "כל הבן היילוד היאורה תשליכוהו". להפך, אותם ילדים - "הם הכירוהו תחילה": אותם ילדים שנולדו בימי מוראות הגזירה וגודלו במסירות-נפש, דווקא הם יצאו מחושלים וחזקים ביהדותם, והיו הראשונים להכיר את הקב"ה על ים-סוף ולהורות עליו באצבע - "זה א-לי ואנווהו".</p>
            <p style="font-size:25px; font-weight:bold; text-align:center">זכור לטוב</p>
            <p>מדוע צריך לעמול קשה כל-כך בחינוך הילדים? - משום שתינוקות של בית-רבן הם היסוד של כל עם-ישראל. זאת מדגישה הגמרא, באומרה: "זכור אותו האיש לטוב ויהושע בן-גמלא שמו". יהושע בן-גמלא תיקן, שבכל מדינה ובכל עיר יהיו מלמדי תינוקות שילמדו חינם את כל הילדים החל מגיל חמש-שש. ובזכות תקנתו זו, הוא זכור לטוב לכל הדורות!

אף אויבי היהדות הכירו בערכו של החינוך בגיל הרך, ונלחמו דווקא נגד לימוד תורה לילדים. כך, למשל, נהגו ה'יבסקים' ברוסיה הקומוניסטית, שאסרו לימוד תורה דווקא לתינוקות, מתוך 'טענה', שלא צריך ללמדם תורה בהיותם רכים, וכאשר יגדלו, יוכלו ללמוד תורה, אם ירצו. אך יהודים נלחמו בחירוף-נפש על לימוד תורה של תינוקות, מתוך ידיעה, שכל קיום היהדות תלוי בחינוך יהודי אמיתי בשנות הילדות.</p>
            <p style="font-size:25px; font-weight:bold; text-align:center">חינוך עצמי</p>
            <p>לכן חייבים לעמול - בממון, בגוף ובנפש - להרחבת החינוך הטהור, להעניק לעוד ילד יהודי חינוך יהודי אמיתי, של תורה ויראת-שמים. כך גם צריך לחנך איש-איש את עצמו, מתוך עמל ויגיעה, ואף את הזולת, על-פי הציווי: "הוכח תוכיח את עמיתך". גם אם הדבר כרוך בקשיים, צריך לזכור שמדובר ב"את עמלנו" - זהו דבר שכרוך בעמל ויגיעה. ודווקא בדרך זו מצמיחים דור שיכיר את ה' בגאולה האמיתית והשלמה.</p>
        </div>
        <div data-book="2" data-parasha="1" data-lesson="6" class="long-text">
              <h2 style="text-align:center">יום לידתו של משה</h2>
             <p style="font-size:25px; font-weight:bold; text-align:center">ותרא אותו כי טוב הוא (שמות ב,ב)</p>
            <p>השבוע אנו קוראים על לידתו של משה רבנו. חז"ל מגלים, שהוא נולד בשבעה באדר וביום זה גם נפטר. בהקשר זה מסופר בגמרא, שהמן הרשע הפיל גורל בין חודשי השנה, כדי לבחור את החודש לביצוע גזירת ההשמדה. "כיוון שנפל פור בחודש אדר, שמח שמחה גדולה. אמר: נפל לי פור בירח שמת בו משה. ולא היה יודע שבשבעה באדר מת, ובשבעה באדר נולד". ומפרש רש"י את טעותו: "כדאי הלידה שתכפר על המיתה".

מדברי הגמרא משמע, שאכן יום המוות היה יכול להניח מקום לגזירת המן, וטעותו הייתה שלא ידע שמשה רבנו גם נולד באדר, ויום הלידה מכפר על יום המיתה.

הדבר מעורר שאלה: הלוא נאמר "טוב... יום המוות מיום היוולדו", ומסביר המדרש מדוע יום המוות טוב מיום לידתו של אדם: "ביום שנולד בו, אין אדם יודע מה מעשיו", ואילו בפטירתו של צדיק אנו יודעים ש"יצא מן העולם בשלום". מהי אפוא מעלתו של יום לידת משה רבנו, שיש בכוחו לכפר על יום מיתתו?</p>
            <p style="font-size:25px; font-weight:bold; text-align:center">הגוף אינו מסתיר</p>
            <p>הסבר הדבר טמון בייחודו של משה רבנו גם לגבי צדיקים אחרים. כשנולד משה נאמר: "ותרא אותו כי טוב הוא", ואומרים חז"ל: "בשעה שנולד משה, התמלא הבית כולו אור". 'בית' רומז לגוף, שהוא ביתה של הנשמה. ואצל משה רבנו, מיד בלידתו היה ה'בית' - גופו הגשמי - מלא אור.

בדרך-כלל, הגוף הגשמי מסתיר את הנשמה, ותפקידו של האדם בחייו הוא להסיר את ההסתרים של הגוף ולגלות את הנשמה. זהו יתרונו של "יום המוות" על "יום היוולדו", שאז אנו יודעים כי האדם הצליח לגלות את אור נשמתו ולהסיר את הסתרות הגוף; אולם אצל משה רבנו האירה הנשמה בלי שום הפרעות מיד עם לידתו.</p>
            <p style="font-size:25px; font-weight:bold; text-align:center">בלי שינויים</p>
            <p>אמנם גם אצל משה רבנו עצמו יש יתרון ביום המוות על יום הלידה. היתרון הוא בכך, שביום הלידה נמצאות כל מעלותיו וסגולותיו בכוח ועדיין לא באו לפועל, ואילו שלמותה של עבודת משה רבנו באה לידי ביטוי רק בשעת הסתלקותו.

ועל-אף זאת, דווקא אצלו יש יתרון מיוחד ביום הלידה על יום המוות, מבחינת אור נשמתו הבלתי-מוגבלת והבלתי-נתונה לשינויים. אור זה מוכיח את עוצמתה של נשמתו הגדולה, ששום דבר אינו יכול להסתירה.</p>
            <p style="font-size:25px; font-weight:bold; text-align:center">זכות נצחית</p>
            <p>עתה יובן מדוע דווקא יום לידתו של משה רבנו הפר את גזירת המן. יום ההסתלקות מבטא בכל-זאת עניין שלילי - הפסקת החיים הגשמיים בעולם הזה. מכאן היה יכול להשתלשל שורש ומקור לגזירתו של המן.

אולם מאחר שבחודש אדר גם נולד משה, "כדאי הלידה שתכפר על המוות" - יום הלידה 'מכפר' ומסיר את הצד השלילי של יום המוות. יום לידתו של משה מבטא את אין-סופיותה של נשמתו, שאינה משתנה על-ידי נסיבות חיצוניות כלשהן. לכן, גם העובדה שמשה רבנו מת, אינה פוגמת בהארת נשמתו ובזכות הנצחית שהוא מעניק לעם-ישראל עד סוף כל הדורות.</p>
        </div>
        <div data-book="2" data-parasha="1" data-lesson="7" class="long-text">
              <h2 style="text-align:center">האחדות - תנאי לגאולה</h2>
             <p style="font-size:25px; font-weight:bold; text-align:center">ויאמר לרשע למה תכה רעך (שמות ב,יד)</p>
            <p>פרשתנו מספרת, שכאשר גדל משה ויצא אל אחיו, ראה איש מצרי מכה איש עברי, ומשה הרגו. למחרת, ראה שני יהודים מתקוטטים, "ויאמר לרשע למה תכה רעך". על כך השיב לו היהודי: "הלהרגני אתה אומר כאשר הרגת את המצרי?". כפי שמשתמע מהמשך הדברים, שני היהודים הללו הלשינו לפני פרעה על הריגת המצרי בידי משה. או-אז - "ויירא משה ויאמר, אכן נודע הדבר".

המדרש מסביר, שמשה חשש לא רק לגורלו האישי, אלא לגורל העם כולו: "יש ביניכם לשון-הרע, והיאך אתם ראויין לגאולה". מדרש אחר מסביר, שבכך הבין משה מדוע נשתעבדו ישראל: "היה משה מהרהר בליבו ואומר, מה חטאו ישראל שנשתעבדו מכל האומות? כיוון ששמע דבריו, אמר - לשון-הרע יש ביניהן, היאך יהיו ראויין לגאולה".</p>
            <p style="font-size:25px; font-weight:bold; text-align:center">חומרת הפירוד</p>
            <p>דברים אלה מעוררים תמיהה רבה. הלוא ידוע שבגלות מצרים היו בעם-ישראל עובדי עבודה-זרה, ובכל-זאת לא ראה בכך משה גורם שמעכב את הגאולה, ואף תהה - "מה חטאו ישראל שנשתעבדו מכל האומות". האם ייתכן שחטא לשון-הרע חמור מעבודה-זרה, עד שדווקא חטא זה מצדיק את המשך הגלות?

הסבר הדבר קשור במהותה של גאולת מצרים. הרמב"ם, המתאר את קורותיו של עם-ישראל, אומר, כי האבות הנחילו לבניהם את האמונה בה', וכך התהוותה "אומה שהיא יודעת את ה'". אולם לאחר מכן "ארכו הימים לישראל במצרים וחזרו ללמוד מעשיהן ולעבוד כוכבים כמותן". ואז בא הקב"ה "ובחר ה' ישראל לנחלה, הכתירן במצוות וכו'".</p>
            <p style="font-size:25px; font-weight:bold; text-align:center">בחירה על-שכלית</p>
            <p>מכאן אנו רואים, שקודם יציאת מצרים הייתה הגדרת האומה קשורה במעשיה ובכך שהייתה "אומה שהיא יודעת את ה'". דבר זה נתבטל בגלות מצרים, שהרי בני-ישראל חזרו לעבודת-אלילים. אלא שאז נוצר דבר חדש - הקב"ה בחר בעם-ישראל לו לעם.

הבחירה בעם-ישראל לא הייתה בגלל מעשיו ומעלותיו (שכן, כאמור, הואיל וחזרו לעבודה-זרה, לא היו בני-ישראל ראויים לגאולה), אלא זו בחירה על-שכלית שבאה מצד הקב"ה עצמו. לכן לא הפריעה לזה העובדה שבני-ישראל עובדים עבודה-זרה, ולא היה בכך מכשול לגאולה.</p>
            <p style="font-size:25px; font-weight:bold; text-align:center">חזרו והתלכדו</p>
            <p>אולם כשראה משה רבנו שיש בעם-ישראל לשון-הרע, המבטא פירוד הלבבות - נחרד. פירוד ומחלוקת פוגעים בעצם מהותו של עם-ישראל כעם אחד. מכיוון שבחירת הקב"ה הייתה בעם שלם ומאוחד, הרי על-ידי הפירוד עלולים לאבד מעלה זו וכן את הזכות להיגאל.

חוסר האחדות תוקן על-ידי קושי השעבוד, ששבר את גאוותם, וממילא התבטל פירוד הלבבות שהיה בהם. כאשר חזרו בני-ישראל והתלכדו, נעשו ראויים לבחירה הנצחית של הקב"ה, ומאז אין הם יכולים עוד להתבטל כאומה, אלא נעשו ל"עם-עולם", עד הגאולה האמיתית והשלמה בקרוב ממש.</p>
        </div>
        <div data-book="2" data-parasha="1" data-lesson="8" class="long-text">
             <h2 style="text-align:center">כסף וזהב כשכר עבודה</h2>
             <p style="font-size:25px; font-weight:bold; text-align:center">ונתתי את חן העם הזה בעיני מצרים (שמות ג,כא)</p>
            <p>בפרשתנו אומר הקב"ה למשה: "ונתתי את חן העם הזה בעיני מצרים". מסביר המדרש: "אני עתיד לעשות אתכם לחן בעיני מצרים, כדי שישאילום וילכו מלאים. כדי שלא יהיה פתחון-פה לאברהם אבינו לומר: 'ועבדום ועינו אותם' - קיים בהם; 'ואחרי-כן ייצאו ברכוש גדול' - לא קיים בהם".

ההנמקה "שלא יהיה פתחון-פה לאברהם" מעוררת תמיהה - וכי רק כדי שלא לתת 'פתחון-פה' לאברהם צריך הקב"ה לקיים את אשר הבטיח?! לכאורה עליו לקיים זאת בגלל ההבטחה עצמה, שכן "לא איש א-ל ויכזב"!</p>
            <p style="font-size:25px; font-weight:bold; text-align:center">עונש למצרים</p>
            <p>ביאור העניין:

הכסף והזהב שלקחו בני-ישראל מהמצרים נועד להשיג שתי מטרות: להעניש את המצרים - ולתת שכר לבני-ישראל על עבודתם. השאלה היא, איזו משתי המטרות היא העיקרית: האם העיקר הוא להעניש את המצרים, אלא שבתוך כך גם מעניקים שכר לישראל; או שהעיקר הוא לתת שכר לבני-ישראל, ועושים זאת עם שמענישים את המצרים.

הגמרא מספרת, שבזמן אלכסנדר מוקדון באו בני מצרים בטענה, שעם-ישראל צריך להשיב להם את הכסף והזהב שלקח מאיתם בצאתו ממצרים. על כך השיב להם גביהא בן-פסיסא, נציג היהודים: "תנו לנו שכר-עבודה של שישים ריבוא ששעבדתם במצרים". מתשובה זו נראה, שה"רכוש גדול" שהוציאו בני-ישראל ממצרים, היה בבחינת 'שכר-עבודה' על עבודתם.</p>
            <p style="font-size:25px; font-weight:bold; text-align:center">לתת ברצון</p>
            <p>עתה יובן למה נטילת הכסף והזהב הייתה צריכה להיות דווקא על-ידי "ונתתי את חן העם". מצד עצם הבטחת הקב"ה "ואחרי-כן יצאו ברכוש גדול", הייתה העברת הכסף והזהב לידי ישראל יכולה להיעשות גם בדרכים אחרות, ולאו-דווקא ברצונם של המצרים; אך כדי "שלא יהיה פתחון-פה לאברהם אבינו", היה הדבר צריך להיעשות דווקא ברצונם של המצרים:

מצד שלמות הצדק והיושר כלפי אברהם אבינו, רצה הקב"ה שמתן השכר לבני-ישראל יהיה גלוי באותה מידה שהעבדות הייתה גלויה. כשם שהכול ראו שבני-ישראל היו עבדים, כך רצה הקב"ה שהכול יראו שהמצרים, ברצונם ובבחירתם, נותנים לבני-ישראל את ה"רכוש גדול". לכן נתן את חן העם בעיני מצרים, כדי שברצונם ייתנו לעם-ישראל את כספם וזהבם.</p>
            <p style="font-size:25px; font-weight:bold; text-align:center">מטרת הגלות</p>
            <p>בתורת הקבלה והחסידות מוסבר, שה"רכוש גדול" שהוציאו בני-ישראל ממצרים התבטא (בפנימיות העניינים) בניצוצות הקדושה שהיו טמונים שם. על-ידי עבודתם במצרים, גאלו והעלו היהודים את הניצוצות האלוקיים הללו.

על-פי מה שהוסבר לעיל מובן, שהמטרה העיקרית בגלות מצרים הייתה טובתם ושלמותם של בני-ישראל, ולא העלאת הניצוצות כשהיא לעצמה. על-ידי הגלות זכו הם עצמם להתעלות, תוך-כדי העלאת ניצוצות הקדושה. וזו הייתה מטרת הגלות.</p>
        </div>

        <div data-book="2" data-parasha="2" data-lesson="1" class="long-text">
             
             <h2 style="text-align:center">צריך לזעוק ולהאמין</h2>
             <p style="font-size:25px; font-weight:bold; text-align:center">וארא אל אברהם אל יצחק ואל יעקב (שמות ו,ג)</p>
            <p>פרשתנו נפתחת בתשובת הקב"ה למשה רבנו על הטענה שהשמיע כלפיו בסוף הפרשה הקודמת. משה אמר שם: "למה הרעותה לעם הזה!... מאז באתי אל פרעה לדבר בשמך, הרע לעם הזה, והצל לא הצלת את עמך". על כך משיב הקב"ה בראשית פרשתנו: "וארא אל אברהם אל יצחק ואל יעקב", וכפי שמפרשים חז"ל: "חבל על דאבדין ולא משתכחין" - הרבה ניסיונות נתנסו האבות ולא הרהרו אחר מידותיי.

כל דבר שנכתב בתורה, מטרתו להנחות את היהודי בחייו ובעבודתו את קונו. התורה נמנעת בדרך-כלל מלדבר אפילו בגנותה של בהמה, ואילו כאן היא מספרת דבר שלכאורה אינו לשבחו של משה רבנו. ברור אפוא, שהדבר נחוץ כדי ללמדנו הוראת-דרך בחיינו.</p>
            <p style="font-size:25px; font-weight:bold; text-align:center">השכל שואל</p>
            <p>משה, שזכה לגילוי השכינה, ודאי ידע על דרכם של האבות. אין ספק שהוא ידע, כי האבות לא הרהרו אחר מידותיו של הקב"ה. הוא עצמו גם עמד בדרגה גבוהה מזו של האבות, וברור שהייתה בו אמונה שלמה בקב"ה ובצדקת דרכיו. אף-על-פי-כן עמד וזעק: "למה הרעותה לעם הזה!".

מבואר בתורת החסידות שמדרגתו של משה הייתה מדרגת החכמה, ואילו האבות היו בדרגת המידות - חסד, גבורה, תפארת. במידות (ברגשות) יש נטייה לקבלת-עול, ואילו השכל שואף להבין. זו הסיבה שהאבות לא הרהרו אחר מידותיו של הקב"ה, ואילו משה עמד ושאל וביקש להבין, שכן מצד החכמה והשכל (של הקדושה!), התבקשה כאן הזעקה הגדולה: "למה הרעותה!".</p>
            <p style="font-size:25px; font-weight:bold; text-align:center">עד מתי?</p>
            <p>מזה אנו יכולים ללמוד לקח כפול:

מצד אחד עומדת תשובת הקב"ה, שאפילו בשעת צרה כזאת צריך לאמץ את תכונתם של האבות ולא לשאול קושיות. כשעומדים לקראת הגאולה, שאותה מוביל הקב"ה בעצמו, אין לשאול שאלות, אפילו כשהמצב נראה קשה מנשוא.

מצד שני נשארה בתורה גם טענתו של משה רבנו, ואף בה יש לקח נצחי. כשיהודי נמצא בגלות, ובפרט בסוף הגלות, בעקבתא דמשיחא, כאשר החושך הרוחני מכסה ארץ, עד כדי בלבול מוחלט בין אור לחושך ובין טוב לרע - צריכות לשכון בקרבו שתי מגמות נפשיות: מצד אחד עליו להיות חזק באמונתו בקב"ה, שהכול לטובה ושדווקא החשכה הזאת מובילה אל הגאולה; אך מצד שני, מצד החכמה האלוקית, צריכה לפרוץ מפיו הזעקה: למה?! עד מתי?!</p>
            <p style="font-size:25px; font-weight:bold; text-align:center">אין סתירה</p>
            <p>הזעקה אינה סותרת את האמונה. מצד השכל, שבוחן את הנעשה בכליו שלו, צריכה לפרוץ זעקה משוועת: "למה הרעותה לעם הזה!". כך רוצה הקב"ה, שהשכל יגיב כפי שמתקבל אצלו, כפי האמת שלו. ועם זאת צריכה לגבור אצל היהודי תכונתם של האבות, שלא להרהר אחר מידותיו של הקב"ה, וזאת מצד כוח האמונה.

יהודי נדרש לחיות עם שתי התנועות הנפשיות הללו - מצד אחד אמונה שלמה ובלתי-מעורערת, ומצד שני זעקה מכל מעמקי הנפש: "אנו רוצים משיח עכשיו".</p>
        </div>
        <div data-book="2" data-parasha="2" data-lesson="2" class="long-text">
            <h2 style="text-align:center">המסע כבר החל</h2>
             <p style="font-size:25px; font-weight:bold; text-align:center">והוצאתי .. והצלתי .. וגאלתי .. ולקחתי (שמות ו,ו)</p>
            <p>בתחילת פרשתנו מחזק הקב"ה את הבטחתו על הגאולה ממצרים ושולח את משה רבנו למסור לבני-ישראל כי הגאולה קרובה לבוא: "והוצאתי אתכם מתחת סבלות מצרים, והצלתי אתכם מעבודתם, וגאלתי אתכם בזרוע נטויה... ולקחתי אתכם לי לעם".

אומרים חז"ל, שכאן נמנו ארבעה לשונות של גאולה: 'והוצאתי', 'והצלתי', 'וגאלתי', 'ולקחתי'. ארבעת לשונות הגאולה הללו רומזים לארבע גאולות של בני-ישראל, מארבע הגלויות שבהן הם עתידים להשתעבד. בהמשך אומר הקב"ה לשון חמישי של גאולה: "והבאתי אתכם אל הארץ". לשון זה מכוון כנגד הגאולה העתידה לבוא בימות המשיח, הגאולה האמיתית והשלמה.</p>
            <p style="font-size:25px; font-weight:bold; text-align:center">הגאולה החלה</p>
            <p>העובדה שגם הלשון החמישי של הגאולה נאמר בזמן גאולת מצרים מלמדת, שאז גם החל המסע אל הגאולה העתידה. כך התבטא גם כ"ק אדמו"ר הריי"ץ (רבי יוסף-יצחק) מליובאוויטש: "מאז יציאת מצרים אנחנו 'נוסעים' אל הגאולה העתידה לבוא".

משמעות הדבר היא, שהגאולה העתידה איננה רק בבחינת הבטחה עתידית, אלא היא כבר התחילה, וכל האירועים שפקדו את עם-ישראל במשך הדורות, הם חלק מהמסע הארוך והמפותל אל הגאולה. דבר זה נותן תוקף ועוצמה גדולים פי כמה וכמה לאמונת הגאולה, שכן אין זו אמונה בלבד, אלא דבר שכבר התחיל להיווצר בתוך מציאות העולם.</p>
            <p style="font-size:25px; font-weight:bold; text-align:center">הבטחה טובה</p>
            <p>אולם כאן אפשר לשאול: כל עוד מדובר במעשי האדם, יש משמעות לעובדה שמעשה מסויים כבר התחיל להיעשות; אבל כאשר מדובר בקב"ה, הרי אין שום דבר שיכול להגבילו, וגם אם המסע אל הגאולה כבר התחיל, בכוחו לעצור את הגאולה. איזו חשיבות יש אפוא בכך שעניין הגאולה כבר התחיל בשעת גאולת מצרים?

לאמיתו של דבר אין זו קושיה, שכן ידוע שהקב"ה יכול להתחרט ולחזור בו רק על גזרות רעות, ואילו על גזרות טובות נאמר הפסוק "ההוא אמר ולא יעשה?! ודיבר ולא יקימנה?!". לכן כאשר הבטיח הקב"ה בשעת גאולת מצרים "והבאתי אתכם", הבטחה המכוונת לגאולה העתידה, הרי הוא 'מוכרח', כביכול, לקיים את הבטחתו.</p>
            <p style="font-size:25px; font-weight:bold; text-align:center">קל להתגבר</p>
            <p>כשיודעים אפוא שהגאולה השלמה, על כל גדולתה ושיאיה, כבר קיימת עכשיו ולא נותר לה אלא להתגלות - קל הרבה יותר להתגבר על כל הקשיים, ועל ההעלמות וההסתרים שבזמן הגלות בכלל, ובמיוחד בדורות האחרונים.

כשזוכרים שהמציאות האמיתית היא, שהגאולה כבר קיימת ומתהווה בפועל - אפשר להתעלם מכל הקשיים שבעולם ולא להתרשם מהם כלל, אלא לצעוד מתוך תוקף אמיתי, תוקף של קדושה, לקראת הגאולה, ואז גם נראה בעיני הבשר שלנו את הגאולה האמיתית והשלמה.</p>
        </div>
        <div data-book="2" data-parasha="2" data-lesson="3" class="long-text">
             <h2 style="text-align:center">התמורה לסבל הגלות</h2>
             <p style="font-size:25px; font-weight:bold; text-align:center">וידעתם כי אני ה' (שמות ו,ז)</p>
            <p>לאחר שבסוף הפרשה הקודמת זועק משה רבנו אל הקב"ה: "למה הרעותה לעם הזה!" - באה תשובת הקב"ה בתחילת פרשתנו: "וארא אל אברהם, אל יצחק ואל יעקב בא-ל ש-די, ושמי ה' לא נודעתי להם. לכן אמור לבני-ישראל אני ה', והוצאתי אתכם... וידעתם כי אני ה'".

הכוונה הפשוטה של הדברים היא, שהקב"ה מרגיע את משה רבנו שלא ידאג שמא הקב"ה לא יקיים את הבטחתו לגאול את בני-ישראל, והקב"ה מודיע לו, שעכשיו הגיע המועד לקיים את הבטחתו לאבות. אולם עדיין לא מובן עניינה של ההקדמה, הממעטת לכאורה בערכה של ההבטחה לאבות ("ושמי ה' לא נודעתי להם").</p>
            <p style="font-size:25px; font-weight:bold; text-align:center">התגלות אין-סופית</p>
            <p>דבריו אלה של הקב"ה הם תשובה לשאלתו של משה, מדוע צריכים בני-ישראל לסבול כל-כך בגלות מצרים. הקב"ה, בתשובתו, אינו מסתפק בעצם ההודעה על הגאולה הקרובה, אלא מסביר את סיבת הצרות הנוראות של הגלות.

זה מה שאומר הקב"ה למשה: "וארא אל אברהם וגו'" - אמנם התגליתי אל האבות, והם זכו לגילוי שכינתי, אבל היה זה רק ב"א-ל ש-די" - התגלות מוגבלת ומצומצמת. ידוע, ששם 'ש-די' הוא ממשמעות "שאמרתי לעולמי די"; כלומר, הגבלה וצמצום של האור האלוקי. זה הגילוי שזכו לו האבות, גילוי מוגבל ומצומצם, ואילו "שמי הוי'ה לא נודעתי להם" - הם לא זכו להתגלות הבלתי-מוגבלת שמתבטאת בשם הוי'ה.</p>
            <p style="font-size:25px; font-weight:bold; text-align:center">שלב הכנה</p>
            <p>אולם עתה עומדים בני-ישראל לזכות לגילוי הגדול של שם הוי'ה - "וידעתם כי אני הוי'ה", ולכן יש צורך לעבור את קשיי הגלות. כדי לזכות להתגלות כה עצומה, שאפילו האבות לא זכו לה, עליהם לעבור את ההכנה המיוחדת של הגלות.

גלות מצרים הייתה שלב מקדים למתן-התורה על הר-סיני, כפי שאמר הקב"ה למשה: "בהוציאך את העם ממצרים, תעבדון את האלוקים על ההר הזה". כל התכלית של הגלות הייתה לאפשר את ההתגלות הגדולה בהר-סיני. לכן כדאי היה לסבול את סבל הגלות, ובלבד לזכות להתגלות של הקב"ה בכבודו ובעצמו - "וידעתם כי אני הוי'ה".</p>
            <p style="font-size:25px; font-weight:bold; text-align:center">למעלה משינויים</p>
            <p>ייחודו של שם הוי'ה בכך, שהוא מוגדר המידה ה'אמיתית' של הקב"ה. אמת במהותה אינה משתנית. על-כן דברים שנובעים מהתגלות שם הוי'ה הם נצחיים ובלתי-משתנים, כפי שנאמר: "אני הוי'ה לא שניתי".

גם בעבודתו האישית של כל אדם וב'יציאת מצרים' הפרטית שלו - יציאה ממצרי הגוף והיצר - עליו לחתור למידה האמיתית - לדברים קבועים ובלתי-משתנים. המבחן האמיתי שאדם צריך להציב לעצמו הוא, אם מעמדו הרוחני יש בו קביעות שלמעלה משינויים, שאז זו הוכחה שהגיע לדרגה אמיתית בעבודת-ה'. רק כאשר מגיעים לכך, יודעים שיצאנו באמת מ'מצרים'.</p>
        </div>
        <div data-book="2" data-parasha="2" data-lesson="4" class="long-text">
            <h2 style="text-align:center">להפוך את ה'מים' ל'דם'</h2>
             <p style="font-size:25px; font-weight:bold; text-align:center">בא דבר אל פרעה מלך מצרים וישלח את בני ישראל מארצו (שמות ו,י)</p>
            <p>אחת הסיבות למרכזיותה של יציאת מצרים ביהדות (עד שמזכירים אותה בכל יום בתפילה) היא, שבמימד הרוחני-נפשי של האדם, יציאת מצרים היא תהליך יום-יומי. 'מצרים' היא מלשון 'מצרים', הם המגבלות והמעצורים שקיימים בכל אדם. עליו לחולל בכל יום מחדש מעין 'יציאת מצרים' - לצאת ולהשתחרר מאותן הגבלות ומאותם 'מצרים' ולהעניק לנשמתו האלוקית חירות להתבטא על-פי שאיפותיה האמיתיות.

פרשת-השבוע מספרת על ראשיתה של יציאת מצרים, ומזה אנו יכולים ללמוד את הדרכים שבאמצעותן אפשר 'לצאת ממצרים' גם במישור הרוחני-נפשי.</p>
            <p style="font-size:25px; font-weight:bold; text-align:center">מקרירות לחמימות</p>
            <p>המכה הראשונה שהונחתה על המצרים הייתה מכת דם - כל המים אשר במצרים נהפכו לדם. מזה אנו מבינים, שהצעד הראשון להשתחרר ממצרים הוא הפיכת ה'מים' ל'דם'.

'מים' מסמלים קרירות, רוגע, העדר התלהבות. לעומת זאת, דם הוא סמל החמימות, ההתלהבות, הלהט. וזה הדבר הראשון שאומרים ליהודי: רצונך 'לצאת ממצרים'? רצונך להשתחרר מהמגבלות הכובלות את נפשך? - בראש ובראשונה עליך להפוך את ה'מים' ל'דם': במקום קרירות החדר לתוכך חום, התלהבות, להט.</p>
            <p style="font-size:25px; font-weight:bold; text-align:center">נחיצות ההתלהבות</p>
            <p>יכול יהודי לטעון: לשם מה לי התלהבות, גם בלי התלהבות אני יהודי טוב. אני מקיים את המצוות, לומד תורה, נזהר מלעבור על איסורי התורה. מה חסר בחיי אלה?

על כך משיבים לו, שהקרירות היא אבי-אבות כל רע. משמעותה האמיתית של הקרירות, שהדברים אינם מעניינים באמת את האדם. כולנו רואים, שכאשר מדובר בדבר שבאמת מעניין אותנו וקרוב לליבנו, אין אנו נשארים קרים כלל וכלל. הקרירות מסמנת שהגישה הכללית של יהודי לענייני תורה ומצוות היא כ"מצוות אנשים מלומדה", עשייה יבשה וטכנית של דברים, ומצב כזה הוא ראשיתה של הידרדרות.

על-כן הצעד הראשון בשחרורה של הנפש ממגבלותיה הוא סילוק הקרירות והאדישות והבאת חום והתלהבות במקומן - ללמוד תורה, להתפלל, לקיים מצוות ולעבוד את ה' מתוך שמחה והתלהבות, בזריזות ובחמימות, כפי שאנשים מתייחסים לענייני העולם הזה המעניינים אותם.</p>
            <p style="font-size:25px; font-weight:bold; text-align:center">הידור במצוות</p>
            <p>אחד הביטויים המעשיים לכך הוא נושא ההידור במצוות. כשיהודי עובד את ה' בקרירות, די לו במזוזה פשוטה ובתפילין זולות, בתפילה מקוצרת ובהקפדה מינימלית על כשרות. בסך-הכול הוא רוצה לצאת ידי חובה, ולשם כך מספיק גם המינימום. אבל כשיהודי עובד את ה' בחמימות ובהתלהבות, הוא משתדל להדר במצוות - להשיג את התפילין והמזוזות הטובות ביותר, את הציצית הנאה ביותר, את סידורי הכשרות הבטוחים ביותר, כי הוא עושה זאת מאהבה, בשמחה, ברצון.

זה אפוא הצעד הראשון בתהליך ה'יציאה ממצרים', וכך מגיעים בסופו של דבר לגאולה פרטית שלמה, ומהגאולה הפרטית - אל הגאולה הכללית, על-ידי משיח-צדקנו.</p>
        </div>
        <div data-book="2" data-parasha="2" data-lesson="5" class="long-text">
            <h2 style="text-align:center">שליחות אלוקית בלי תוספות</h2>
             <p style="font-size:25px; font-weight:bold; text-align:center">נתתיך אלוקים לפרעה (שמות ז,א)</p>
            <p>כאשר סירב משה ללכת אל פרעה בטענה: "הן אני ערל שפתיים ואיך ישמע אלי פרעה?", ענה לו הקב"ה: "ראה נתתיך אלוקים לפרעה ואהרן אחיך יהיה נביאך. אתה תדבר את כל אשר אצווך, ואהרן אחיך ידבר אל פרעה".

רש"י מפרש, שמשה נצטווה לומר לפרעה פעם אחת כל שליחות, בלשון המקורית (לשון-הקודש) ששמע זאת מפי ה', ואז יתרגם אהרן את דבריו לשפה המצרית ויוסיף הבהרות והסברים.

נשאלת כאן השאלה, לשם-מה היה צורך שמשה עצמו ידבר אל פרעה? אם ממילא אהרן מסביר ומטעים את הדברים בשפתו של פרעה, מה התועלת בדיבורו של משה, שאת לשונו אין פרעה מבין?</p>
            <p style="font-size:25px; font-weight:bold; text-align:center">שופט ורודה</p>
            <p>את התשובה על כך ניתן למצוא בפירושו של רש"י על המילים "נתתיך אלוקים לפרעה". מפרש רש"י: "שופט ורודה, לרדותו במכות ובייסורין". כלומר, תפקידו של משה היה לא רק למסור דברים לפרעה, אלא לשמש "שופט ורודה". חיוני היה שהוא ידבר, כי דבריו - אף שפרעה לא הבינם - הם אשר שיברו את מצרים.

כאשר מצרים עומדת במלוא תוקפה, אין אפשרות להכניעה בדברי-טעם. אפילו צדיקים אינם יכולים לה במצב כזה, כפי שאמרו חז"ל: "אם ראית רשע שהשעה משחקת לו, אל תתגרה בו". רק הקב"ה, הכול-יכול, מסוגל היה להכניע ולמגר את מצרים. כוח זה העניק הקב"ה למשה - "נתתיך אלוקים לפרעה". כשהוא דיבר אל פרעה, זה היה בכוחו האלוקי של הקב"ה.</p>
            <p style="font-size:25px; font-weight:bold; text-align:center">שילוב חיוני</p>
            <p>לכן הייתה צריכה להיות כאן פעילות משולבת. תפקידו של משה הוא להכות את פרעה ברוח ה' אשר בו. מבחינה זו לא הייתה משמעות לעובדה שפרעה לא הבין את דבריו. נהפוך הוא: הכוח האלוקי הזה בא לידי ביטוי דווקא כאשר משה דיבר בלשון-הקודש, בדיוק באותן מילים שקיבל מהקב"ה. זה מה ששבר את עוצמתו של פרעה.

אבל מכיוון שבכל-זאת צריך היה פרעה לדעת מה דורשים ממנו, היה צורך שאהרן יתרגם את הדברים ללשונו ויטעימם לפי הבנתו. השילוב של שני הדברים הוא אשר הכניע את פרעה וגרם לו לשחרר את בני-ישראל.</p>
            <p style="font-size:25px; font-weight:bold; text-align:center">בנועם ובתקיפות</p>
            <p>דורנו זה הוא הדור האחרון של הגלות, הדור של 'עקבתא דמשיחא'. גם עלינו מוטל התפקיד לשבור את תוקף הגלות ולבוא אל הגאולה. כאשר יהודי מביט סביבו ורואה את החשכה הרוחנית הגדולה, הוא עלול להיבהל ולחשוב שאין בכוחו לגבור עליה. על כך אומרים לו, ששבירת הגלות אינה נעשית רק בדרכים טבעיות, אלא בכוחו של הקב"ה.

ודאי שצריך לפעול בדרכי-נועם ובדרכי-שלום, אבל מאחורי הדברים הרכים והנעימים צריכה להיות תקיפות אלוקית, שיונקת את כוחה ממשה רבנו של הדור. כך יוצאים מהגלות "ביד רמה" ובקרוב ממש.</p>
        </div>
        <div data-book="2" data-parasha="2" data-lesson="6" class="long-text">
             <h2 style="text-align:center">הכול בשביל ישראל</h2>
             <p style="font-size:25px; font-weight:bold; text-align:center">וידעו מצרים כי אני ה' (שמות ז,ה)</p>
            <p>פרשתנו מספרת על המכות שהביא הקב"ה על מצרים. בפשטות, המכות ניתנו כעונש למצרים על שהעבידו את בני-ישראל ולא הסכימו לשלחם. אך נוסף על כך מציינת התורה מטרה עמוקה יותר: "וידעו מצרים כי אני ה', בנטותי את ידי על מצרים".

המצרים, ופרעה בראשם, לא האמינו בה', והמכות נועדו ליידע אותם על מציאות הבורא ועל כוחו הגדול. רבי יצחק אברבנאל מסביר, שפרעה כפר במציאות ה', בהשגחתו הפרטית וביכולתו לחולל ניסים שלמעלה מדרך הטבע. המכות שברו את כפירתו בכל שלושת היבטיה: שלוש המכות הראשונות הוכיחו לו את קיום הבורא; שלוש הבאות לימדוהו על השגחתו הפרטית; ושלוש האחרונות המחישו לו את ניסי ה' העל-טבעיים.</p>
            <p style="font-size:25px; font-weight:bold; text-align:center">"כדי שישמעו ישראל"</p>
            <p>אולם כשמתבוננים בנימוקים שמביאה התורה למכות מצרים, מגלים סיבה נוספת - להודיע לעם-ישראל את גדולת ה': "למען תספר באזני בנך ובן-בנך את אשר התעללתי במצרים... וידעתם כי אני ה'". מכאן אנו למדים, כי המכות נועדו גם בשביל ישראל - כדי שהם יידעו את ה'. וכדברי רש"י: "הקב"ה מביא פורעניות על האומות... כדי שישמעו ישראל וייראו".

היבט זה דורש ביאור. וכי לא די במטרות הקודמות - להעניש את המצרים ולשבור את כפירתם - עד שצריך למצוא סיבה הקשורה דווקא בהכרה בגדולת הבורא שהביאו המכות לעם-ישראל?!</p>
            <p style="font-size:25px; font-weight:bold; text-align:center">מטרת הבריאה</p>
            <p>הסבר הדבר קשור במטרת הבריאה כולה. חז"ל אומרים, שהבריאה כולה נבראה "בשביל ישראל ובשביל התורה". לכן גם פרטי הבריאה והאירועים השונים המתחוללים בה חייבים להיות קשורים ישירות לעם-ישראל ולתורה ולהביא להם תועלת.

משום כך לא די בהענשת המצרים ובשבירת כפירתם, אלא חייבת להיות למכות מצרים גם תועלת ישירה בגילוי כבוד ה' לעם-ישראל. רק כאשר פעולת המכות הגיעה גם לעם-ישראל, והן הגבירו בקרב בני-ישראל את ההכרה בגדולת ה' - או-אז הגיעה מטרת המכות לשלמותה.</p>
            <p style="font-size:25px; font-weight:bold; text-align:center">לא לפקפק בנביא</p>
            <p>דבר דומה אנחנו מוצאים גם בהפטרת השבוע. שם מסופר על נבואת יחזקאל בדבר החורבן שיביא הקב"ה על מצרים. גם שם מופיע המוטיב של "וידעו כל יושבי מצרים כי אני ה'", ועם זאת אין הקב"ה מסתפק בכך, אלא מוסיף: "ביום ההוא אצמיח קרן לבית-ישראל ולך אתן פתחון-פה בתוכם, וידעו כי אני ה'".

גם כאן אנחנו נוכחים, שהשלמות של העונש למצרים היא דווקא כאשר הדבר מביא תועלת לעם-ישראל. ויתרה מזו: בימים ההם האמינו רוב בני-ישראל בנביא יחזקאל, ואף-על-פי-כן מחולל הקב"ה מלחמה בין שתי ממלכות אדירות, כדי שגם המעטים שפקפקו בנבואת יחזקאל יאמינו בנבואתו "וידעו כי אני ה'".</p>

        </div>
        <div data-book="2" data-parasha="2" data-lesson="7" class="long-text">
              <h2 style="text-align:center">ויכוח המקלות והתנינים במצרים</h2>
             <p style="font-size:25px; font-weight:bold; text-align:center">ויבלע מטה אהרן את מטותם  (שמות ז,יב)</p>
            <p>פרשתנו מספרת, שכאשר עמדו משה ואהרון ללכת לפרעה, אמר הקב"ה למשה, שאם יבקש פרעה "תנו לכם מופת", כי-אז עליו לומר לאהרן להשליך לפני פרעה את מטהו, והמטה יהיה לתנין. כך אמנם עשה אהרן, אך פרעה קרא לחכמים ולמכשפים ואף הם השליכו איש מטהו "ויהיו לתנינים". אולם בסופו של דבר "ויבלע מטה אהרן את מטותם".

כל העניין הזה של השלכת המטות והפיכתם לתנינים דורש ביאור, אך בראש ובראשונה עלינו להבין את עניין הנס של בליעת מטות המכשפים על-ידי מטה אהרן - מניין הגיע הנס הזה, שהקב"ה לא הזכירו כלל בדברו אל משה?</p>
            <p style="font-size:25px; font-weight:bold; text-align:center">ההשקפה המצרית</p>
            <p>מתיאור הדברים בתורה נראה, שהמופתים והמכות לא באו רק כדי להעניש את מצרים, אלא מטרתם הייתה לשבור את התנגדותם של המצרים לקב"ה. בתורת החסידות מוסבר, שהשקפת-העולם של מצרים הייתה, שאין לקב"ה השפעה ושליטה על מציאות העולם העכשווית. לדעתם, העולם לאחר שנברא נתון באופן מוחלט למרותם של כוחות הטבע ולא לקב"ה.

את ההשקפה הזאת שיבר הקב"ה על-ידי המכות, שכל אחת ואחת מהן ניפצה צד מסויים באידאולוגיה המצרית. כהקדמה כללית למכות ולרעיונות הגלומים בהן בא נס בליעת המטות.</p>
            <p style="font-size:25px; font-weight:bold; text-align:center">אפסות הטומאה</p>
            <p>אהרן מסמל בעימות הזה את צד הקדושה, ומטהו מסמל את הכוח האלוקי הנובע מהקדושה. התנין סימל את מצרים, ככתוב: "מצרים, התנים הגדול הרובץ בתוך יאוריו". על-ידי המטה הנהפך לתנין הראה אהרן לפרעה, שמציאות התנין, כלומר, מציאותה של מצרים, נובעת בעצם מהקדושה.

הלך פרעה והביא את חכמיו ומכשפיו שהציגו עמדה נגדית והראו, כי גם מטותיהם נהפכים לתנינים. בכך אמרו, שלמצרים יש מקורות כוח משלה, ואין היא מקבלת את כוחה רק מהקדושה.</p>
            <p style="font-size:25px; font-weight:bold; text-align:center"> שליטה מלאה</p>
            <p>על כך באה התשובה של הקב"ה: "ויבלע מטה אהרן את מטותם". בכך הבהיר להם הקב"ה, שכל מקורות הכוח של הסטרא-אחרא אינם אלא אשליה, ואין להם שום קיום אמיתי לעומת הקדושה.

בכך הראה הקב"ה לפרעה ולחכמיו, שאין להם שום כוח משלהם וכי שליטתו המלאה של הקב"ה חלה גם עליהם. זו הייתה ההקדמה שגרמה שבירה כללית בציר המרכזי של ההשקפה המצרית, ולאחר מכן באו עשר המכות ושיברו אחת לאחת את עשר המדרגות שבטומאת מצרים.</p>
            <p style="font-size:25px; font-weight:bold; text-align:center">לבלוע - בלי כעס</p>
            <p>מפרטי הסיפור בתורה אפשר ללמוד כמה כללים בעבודת-ה'. כשבאים אל הזולת, יש לבוא אליו באהבה ובחיבה, כפי שנהג אהרן: "אוהב שלום ורודף שלום, אוהב את הבריות ומקרבן לתורה". אך בעבודה החינוכית נתקלים לפעמים באדם שנמצא בשפל המדרגה, עד שאין ברירה אלא לשבור את הרע שבו בכוח. יש לזכור, שפעולה זו צריכה להיעשות על-ידי "מטה אהרן" - מתוך אהבת-ישראל אמיתית, מבלי שיתערבו בה נטיות רעות אישיות.

דבר נוסף: כשצריך 'לבלוע' את מציאותו של הזולת, צריך לעשות זאת על-ידי המטה ולא על-ידי התנין. ההבדל בין מטה לתנין, שמטה מסמל קור-רוח, איפוק, ואילו תנין מסמל כעס והתרגשות. כלומר, צריך להוציא את הרע מהזולת בקור-רוח, בלי כעס והתרגשות, מבלי להרגיש את המציאות האישית - כמו מקל יבש בלבד.</p>
        </div>
        <div data-book="2" data-parasha="2" data-lesson="8" class="long-text">
              <h2 style="text-align:center">לשבור את העקשנות</h2>
             <p style="font-size:25px; font-weight:bold; text-align:center">כבד לב פרעה (שמות ז,יד)</p>
            <p>המכה הראשונה שהכה הקב"ה את מצרים הייתה מכת דם. כשהקב"ה מצווה את משה על המכה, הוא פותח ואומר: "כבד לב פרעה, מאן לשלח העם". ונשאלת כאן השאלה, מה מבקש הקב"ה לומר בזה למשה, הלוא הוא כבר הודיע לו קודם לכן "ואני אקשה את לב פרעה... ולא ישמע אליכם פרעה"?

משה רבנו כבר יודע שסירובו של פרעה לשלח את בני-ישראל נובע מהעובדה שהקב"ה הקשה את ליבו. הקשיית הלב עצמה באה כעונש על שפרעה התריס נגד הקב"ה, ולכן נגזר עליו להתנגד לרצון ה' כדי שיקבל את עונשו. אבל מאחר שמשה כבר יודע זאת, איך ייתכן שהקב"ה מנמק לפניו את מכת הדם בכך ש"כבד לב פרעה"?</p>
            <p style="font-size:25px; font-weight:bold; text-align:center"> כבדות עצמית</p>
            <p>המפתח להבנת הדברים טמון בפירוש רש"י. הוא מפרש את המילה 'כבד' כתואר בפני עצמו ולא כפעולה של הכבדה. כלומר, ליבו של פרעה היה 'כבד' מצד עצמו ולא רק משום שהקב"ה הכבידו.

היו כאן אפוא שני גורמים מקבילים: ליבו של פרעה היה 'כבד' מצד עצמו, והייתה בו קשיות-עורף טבעית, שגרמה לו להתנגד לרצון ה'; ונוסף על כך הכביד הקב"ה עוד יותר את ליבו, כדי להקשותו אף יותר מטבעו העקשני.</p>
            <p style="font-size:25px; font-weight:bold; text-align:center">מוח, לב, כבד</p>
            <p>תכונה זו של כבדות הלב מכונה בתורת החסידות 'קליפת פרעה'. האותיות 'פרעה' מרכיבות גם את המילה 'הערף', כלומר, קשיות-עורף. משמעותה של תכונה זו - עקשנות בלתי-הגיונית, שגורמת לאדם להתנגד אפילו לצו שכלו ולרגשותיו.

הדבר גם מרומז במילה 'כבד'. ידוע שכוחותיו של האדם מתחלקים בכללות על-פי שלושה איברים ראשיים: מוח (שכל), לב (רגש), כבד (כוח הביצוע). סדר הדברים הנכון הוא, שבתחילה חושב האדם על הדברים ומגיע למסקנה שכלית כלשהי; אחר-כך הוא מפתח בליבו רגשות לעניין זה; ומתוך השכל והרגש יורדת ההחלטה לפסים של ביצוע. אולם כאשר "כבד לב פרעה", כאשר ה'לב' נהפך ל'כבד' והנחישות הביצועית באה במקום השכל והרגש, כי-אז לפנינו עקשנות לשמה.</p>
            <p style="font-size:25px; font-weight:bold; text-align:center">משה נגד פרעה</p>
            <p>עקשנות זו של 'קליפת פרעה' יכולה להופיע אצל כל אחד ואחד ולהפריע לו בעבודת-ה'. כנגדה יש להשתמש ב'עקשנות' של קדושה, היא קבלת-עול. יהודי צריך לקבוע בנפשו קבלת עול מלכות שמים, שאינה תלויה בשכל וברגש ובמצב נפשי כלשהו. הוא מקבל את עולו של הקב"ה וממלא את רצונו בכל תנאי ובכל מצב.

כוח זה היה למשה רבנו. על-אף חכמתו וגדולתו, היה משה בטל בתכלית לקב"ה. כשהדברים נגעו לרצון ה', הניח הצידה את הבנתו ורגשותיו והתמסר בתכלית למילוי הרצון העליון. לכן דווקא הוא היה יכול להכריע את העקשנות של פרעה.</p>
        </div>

        <div data-book="2" data-parasha="3" data-lesson="1" class="long-text">
            <h2 style="text-align:center">תמיד אפשר לחזור</h2>
             <p style="font-size:25px; font-weight:bold; text-align:center">כי אני הכבדתי את לבו (שמות ז,י)</p>
            <p>השבוע אנו קוראים על שלוש המכות האחרונות שניתכו על מצרים, ועל יציאתם של בני-ישראל מארץ מצרים. בראשית הפרשה מצווה הקב"ה את משה ללכת אל פרעה ולהתרות בו לקראת מכת הארבה. באותה הזדמנות הקב"ה מבהיר למשה מיד, שפרעה לא ייענה לאזהרה, וזאת משום שהקב"ה הכביד את ליבו: "כי אני הכבדתי את ליבו . . למען תספר באזני בנך ובן-בנך את אשר התעללתי במצרים".

מכאן למדנו, שמכת הארבה לא באה כעונש על אי-היענותו של פרעה להתראה, שהרי הקב"ה הכביד את ליבו כדי שלא יסכים לשלח את בני-ישראל. לכאורה אין זה הוגן אפוא שהקב"ה הכהו במכות, בעוד הוא עצמו מנע ממנו להיענות לדרישתו.</p>
            <p style="font-size:25px; font-weight:bold; text-align:center">איבד את הבחירה</p>
            <p>מסבירים המפרשים, שבמכות הראשונות אכן היה בידי פרעה כוח הבחירה החופשית, ולו רק רצה, היה יכול לשחרר את ישראל. אך מאחר שהרשיע והתריס כנגד ה' - הענישו הקב"ה בנטילת הבחירה החופשית ממנו.

זה היה עונש של 'מידה כנגד מידה': פרעה התרברב - "מי ה' אשר אשמע בקולו!"; בא הקב"ה והראה לו, שאין הוא ברשות עצמו כלל, ושאפילו בהחלטות שלאחרים יש בחירה מוחלטת - הוא משועבד לגמרי לרצון-ה'.

בכך התמלא הפסוק "אשר התעללתי במצרים": התנהגותו של פרעה במכת הארבה הוכיחה עד כמה אין הוא נתון ברשות עצמו. כשעבדיו אומרים לו: "הטרם תדע כי אבדה מצרים", הוא מצווה להשיב את משה ואהרן ואומר: "לכו עבדו את ה' אלוקיכם"; ובה-בשעה הקב"ה מאמץ את ליבו, ואין הוא מסוגל לוותר ולשחרר את ישראל.</p>
            <p style="font-size:25px; font-weight:bold; text-align:center">צריך להתאמץ</p>
            <p>אך עדיין יש מקום לשאול: נכון שרשעתו של פרעה היא שגרמה לנטילת יכולת הבחירה ממנו, אך בפועל, עכשיו הוא נטול יכולת בחירה, וכיצד ניתן להענישו על שהוא ממאן לשלח את ישראל, כשאין הדבר בכוחו וביכולתו? זאת ועוד, אם אין בכוחו של פרעה להיענות לציווי ה', לשם מה בכלל התרה בו משה?

מבואר בספר ה'תניא', שאפילו מי שעליו נאמר "אין מספיקין בידו לעשות תשובה", הרי "אם דחק ונתחזק ונתגבר על יצרו ועשה תשובה, מקבלין תשובתו". אמנם לא עוזרים לו ועורמים בדרכו קשיים עצומים, אבל אם הוא מתעקש ושב בכל-זאת - מקבלים את תשובתו.

כך גם פרעה - אף שניטלה ממנו הבחירה וה' חיזק את לבו, אילו היה מתחזק ועומד כנגד 'הכבדת הלב', היה יכול לעשות תשובה ולמנוע מעצמו את המכות הנוספות. הואיל ופרעה לא ניסה להתחזק ולהתגבר על 'הכבדת הלב', הוא נשא באשמה על סירובו לשלח את ישראל ולכן היה ראוי לעונש.</p>
            <p style="font-size:25px; font-weight:bold; text-align:center">הקב"ה מצפה</p>
            <p>בדברים אלה טמון לקח נצחי: אם פרעה, הגוי הרשע, היה יכול לשוב בתשובה גם לאחר שהקב"ה הכביד את לבו - קל-וחומר יהודי, שנשמתו היא "חלק א-לוה ממעל", ואשר גם בשעת החטא נשארת נאמנה לה' - שתמיד יש בו הכוח לשוב בתשובה.

הקב"ה מצפה לתשובתו של כל יהודי. אפילו של מי שנתרחקו כל-כך עד שעליהם נאמר: "ואתה הסיבות לבם אחורנית", "מנעת מהם תשובה". אין זה אלא מצב חיצוני בלבד, וברגע שירצו באמת לשוב בתשובה - יוכלו לשוב מיד, כהרף-עין.</p>
        </div>
        <div data-book="2" data-parasha="3" data-lesson="2" class="long-text">
             <h2 style="text-align:center">אור לישראל גם בגלות</h2>
             <p style="font-size:25px; font-weight:bold; text-align:center">ולכל בני-ישראל היה אור במושבותם (שמות י,כג)</p>
            <p>המכה התשיעית שניחתה על מצרים הייתה מכת חושך. כך התורה מתארת את המכה: "ויהי חושך אפלה בכל ארץ מצרים שלושת ימים. לא ראו איש את אחיו ולא קמו איש מתחתיו שלושת ימים, ולכל בני-ישראל היה אור במושבותם".

המדרש מסביר, שהיו כאן שני ניסים השזורים זה בזה: חושך על-טבעי, שהצמיד את המצרים למקומם במשך שלושה ימים, ואור ניסי לעם-ישראל.

האור שהאיר לעם-ישראל לא היה אור רגיל, אלא אור שאפשר להם להיכנס לבתיהם של המצרים ולראות את כל האוצרות שהטמינו שם. ואז, כשהגיע זמן היציאה ממצרים, והיהודים ביקשו מהמצרים שישאילום את כלי הכסף והזהב שלהם, לא היו המצרים יכולים לסרב, כי היהודים ידעו בדיוק היכן טמונים אותם כלים.</p>
            <p style="font-size:25px; font-weight:bold; text-align:center">נס מיוחד</p>
            <p>הנס השני הזה בא כדי לאפשר את קיום ההבטחה של הקב"ה לאברהם אבינו, כשבישר לו על גלות מצרים: "ואחרי-כן ייצאו ברכוש גדול". לכן ציווה הקב"ה את משה רבנו, שבני-ישראל ישאלו משכניהם המצרים "כלי כסף וכלי זהב ושמלות".

האור הניסי שהאיר לבני-ישראל בעת מכת החושך, בא למנוע מהמצרים להסתיר את רכושם בבתיהם. בזכות האור הזה יכלו בני-ישראל לקחת מהמצרים את כל אוצרותיהם ולרוקן את מצרים, כציווי ה': "וניצלתם את מצרים", וכפירוש רש"י, שירוקנו אותה מכל הכסף והזהב שבה.</p>
            <p style="font-size:25px; font-weight:bold; text-align:center">גאולת הניצוצות</p>
            <p>מוסבר בספרי החסידות, שהרכוש הגשמי הגדול שהוציאו בני-ישראל ממצרים היה ביטוי לרכוש רוחני גדול שנשאו עמם - ניצוצות קדושה עליונים מאוד, שהיו שקועים בתוך טומאת מצרים, ועל-ידי גלות מצרים הצליחו בני-ישראל לגאול אותם ולהחזירם למקורם האלוקי.

רואים אנו אפוא, שהקב"ה מסייע באופן ניסי לעבודה זו של גאולת ניצוצות הקדושה, עד שהוא מחולל נס מיוחד ש"לכל בני-ישראל היה אור במושבותם". הקב"ה נותן ליהודי אור מיוחד, שמאפשר לו לחדור אל עמקי ה'מחבואות' של מצרים, ולהוציא משם את ה'רכוש' שצריך להיגאל.</p>
            <p style="font-size:25px; font-weight:bold; text-align:center">אור לנו</p>
            <p>אף אנו, בגלותנו זו, עוסקים בגאולתם של ניצוצות הקדושה הפזורים בעולם. כשיהודי עוסק בענייני העולם לשם-שמים, תוך ניצולם לעבודת-ה', הוא מעלה אותם לקדושתם ולמקורם.

רומזת לנו התורה, שגם כשיהודי עדיין שרוי בגלות, ב'ארץ מצרים', עוד בטרם באה הגאולה, כבר מחולל הקב"ה ניסים מיוחדים שמסייעים לו בעבודתו. גם כש"החושך יכסה ארץ וערפל לאומים", כדברי הנביא, הרי "עלייך יזרח ה'". זהו אותו "אור במושבותם", שמאפשר לכל יהודי להכין את עצמו, מתוך שמחה וטוב-לבב, לקבל את פני משיח-צדקנו בקרוב ממש.</p>
        </div>
        <div data-book="2" data-parasha="3" data-lesson="3" class="long-text">
              <h2 style="text-align:center">בני-ישראל כצבאות ה'</h2>
             <p style="font-size:25px; font-weight:bold; text-align:center">ויהי בעצם היום הזה יצאו כל צבאות ה' מארץ מצרים (שמות יב,א)</p>
            <p>עם יציאתם של בני-ישראל ממצרים הם מכונים בתורה בתואר חדש, שלא נזכר עד עתה - צבאות. וכך מתארת זאת התורה: "בעצם היום הזה יצאו כל צבאות ה' מארץ מצרים".

הואיל וביציאת מצרים נעשו בני-ישראל לעם, והיציאה ממצרים הייתה בבחינת 'לידה' של עם-ישראל, מכאן שגם הכינוי 'צבאות' מבטא עניין מהותי מיוחד בעם-ישראל.

השם צבאות הוא אחד משמותיו של הקב"ה. הוא מוזכר לראשונה בתפילת חנה, אימו של שמואל הנביא - "ותידור נדר ותאמר ה' צבאות". על כך נאמר בגמרא: "מיום שברא הקב"ה את עולמו לא היה אדם שקראו להקב"ה צבאות, עד שבאתה חנה וקראתו צבאות".</p>
            <p style="font-size:25px; font-weight:bold; text-align:center">דברי הנביא</p>
            <p>בגמרא יש מחלוקת אם השם צבאות הוא שם קדוש שאסור למוחקו. על-פי דעת התנא-קמא (וכן היא ההלכה), השם צבאות הוא בכלל השמות שאסור למוחקם. ר' יוסי אומר: "צבאות כולו נמחק, שלא נקרא צבאות אלא על שם ישראל" (ובתלמוד הירושלמי מובאת בשם ר' יוסי דעה נחרצת יותר: "בירושלים היו מוחקים צבאות, שכן הוא שם חול במקום אחר").

היסוד למחלוקת הזאת נעוץ בכך, שהשם צבאות אינו מופיע בתורה אלא בדברי הנביאים. דעת התנא-קמא היא, שהואיל ודברי הנביא הם דברי הקב"ה המתלבשים בו, גם בשם הזה יש קדושה עד שאסור למוחקו. לעומת זאת, ר' יוסי סובר, שמאחר שהנבואה מתלבשת בהשגתו ובסגנונו של הנביא, לא ייתכן ששמו של הקב"ה עצמו יתגלה רק על-ידי הנביא.</p>
            <p style="font-size:25px; font-weight:bold; text-align:center">מלחמה ברשעים</p>
            <p>אפשר להוסיף בביאור העניין על-פי הנאמר במדרש, שהקב"ה הסביר למשה את משמעות שמותיו: "לפי מעשיי אני נקרא... כשאני עושה מלחמה ברשעים, אני נקרא צבאות". לכן סבור ר' יוסי שהשם צבאות אינו שם קדוש שאסור למוחקו, שכן כל עניינו של השם הזה הוא מלחמה במציאות המתנגדת לקב"ה, ולא ניכרת בו קדושתו של הקב"ה, כפי שהוא קדוש ומובדל מן העולם.

לעומתו סבור תנא-קמא, כי המלחמה ברשעים אינה סותרת את קדושתו של הקב"ה, אלא להפך, את שליטתו המלאה על העולם, עד שהוא מבטל את הדברים העומדים נגדו. לכן השם צבאות הוא שם קדוש שאסור למוחקו.</p>
            <p style="font-size:25px; font-weight:bold; text-align:center">כלי לקדושה</p>
            <p>לאור כל זאת תובן מעלתו של הכינוי "צבאות ה'", שנאמר על בני-ישראל בצאתם ממצרים: עניינו של השם צבאות הוא, כפי שהקב"ה מתלבש בתוך הגדרים של בני-האדם והנבראים (שלכן נתגלה שם זה דווקא על-ידי הנביאים). זה היה החידוש שנעשה בעם-ישראל ביציאת מצרים - הם נזדככו ונתקדשו עד שנעשו כלי להשראתו של הקב"ה.

ולכן אמרו חז"ל, "ראתה שפחה על הים מה שלא ראה גדול הנביאים", שכן בעת היציאה ממצרים היו כל בני-ישראל בדרגה רוחנית גבוהה - צבאות ה'. והשלמות בזה תהיה בקרוב ממש, בגאולה האמיתית והשלמה על-ידי משיח-צדקנו.</p>
        </div>
        <div data-book="2" data-parasha="3" data-lesson="4" class="long-text">
             <h2 style="text-align:center">כיבוש הזמן</h2>
             <p style="font-size:25px; font-weight:bold; text-align:center">החודש הזה לכם ראש חדשים (שמות יב,ב)</p>
            <p>המצווה הראשונה שנצטווה עם-ישראל כעם היא מצוות 'קידוש החודש', שעליה נאמר בפרשתנו: "החודש הזה לכם ראש חודשים, ראשון הוא לכם לחודשי השנה". התורה מצווה את עם-ישראל לקבוע את ראשי החודשים על-פי ראיית המולד, ובית-דין הוא הקובע והמקדש את ראש-החודש.

העובדה שזו המצווה הראשונה שניתנה לעם-ישראל מלמדת על מרכזיותה. רש"י גם מביא בתחילת פירושו לתורה את דברי רבי יצחק, השואל מדוע התורה נפתחת בסיפור הבריאה ולא במצווה ראשונה זו, ומעצם השאלה עולה חשיבותה של המצווה.</p>
            <p style="font-size:25px; font-weight:bold; text-align:center">זמן קדוש</p>
            <p>עיקר מהותן של מצוות התורה היא להחדיר את הקדושה האלוקית לתוך ענייני העולם. את המצוות מקיימים על-ידי שימוש בחפצים גשמיים, ועל-ידי המצוות מתקדשים הדברים הללו, ובכך חודרת קדושה לתוך המציאות הגשמית.

ייחודה של מצוות קידוש החודש בכך, שהיא פועלת במישור של הזמן. באמצעות מצווה זו נהפך יום רגיל לראש-חודש, יום שיש בו קדושה מיוחדת. כאשר בית-דין מחליט לקבוע יום מסויים לראש-חודש, הוא מחדיר קדושה לתוך מישור הזמן, והופך את הזמן מרצף סתמי לבעל משמעות קדושה.</p>
            <p style="font-size:25px; font-weight:bold; text-align:center">יהודים מקדשים</p>
            <p>בנקודה זו יש למצוות קידוש החודש יתרון מיוחד על המצוות האחרות. בכל מצווה, החדרת הקדושה היא רק בתחום מסויים של המציאות, ויש בזה דרגות שונות: יש חפצים שנעשים 'תשמישי קדושה'; יש דברים שתרומתם לקדושה היא בכך שיהודי משתמש בהם לשם-שמים; יש דברים שהם רק בבחינת מכשיר לקיום המצווה וכדומה.

אולם מצוות קידוש החודש משפיעה על כל המרחב של הזמן - כאשר בית-דין קובע שראש-החודש הוא ביום מסויים, יש לכך השפעה על כל החודש, ואף על מעגל השנה כולו, שכן גם עיבור השנים נעשה על-פי בית-דין.</p>
            <p style="font-size:25px; font-weight:bold; text-align:center">זמן יהודי</p>
            <p>יתרון נוסף של מימד הזמן הוא בכך, שהזמן הוא לכאורה מחוץ לשליטתו של האדם. אי-אפשר לקצרו או להאריכו, למהרו או לעכבו, והוא חל על הכול בשווה. ואף-על-פי-כן נותן הקב"ה ליהודי כוח לקדש את הזמן ולעשותו 'זמן יהודי', זמן שקשור עם קדושה ועם התורה ומצוותיה.

על-ידי 'כיבוש' זה של הזמן מחישים וממהרים את כיבושו של העולם כולו תחת מלכות הקדושה, ועד לכיבושה של ארץ-ישראל בגשמיות כפשוטה, בביאת משיח-צדקנו, שהוא גם יקבץ את נידחי ישראל, ואז תשוב הסנהדרין לירושלים, ויתחדשו דיני קידוש החודש, בגאולה האמיתית והשלמה במהרה בימינו ממש.</p>
        </div>
        <div data-book="2" data-parasha="3" data-lesson="5" class="long-text">
            <h2 style="text-align:center">שתי מצוות לפני החירות</h2>
             <p style="font-size:25px; font-weight:bold; text-align:center">בעשר לחדש הזה ויקחו להם איש שה (שמות יב,ג)</p>
            <p>במצוות קרבן הפסח שנצטוו בני-ישראל להקריב במצרים נכלל פרט שלא היה בקרבן הפסח שקיימו בדורות הבאים - את פסח מצרים נצטוו לקחת הביתה בי' בניסן, ארבעה ימים לפני יום הקרבתו, ולהחזיקו בבית עד י"ד בניסן.

מביא על כך רש"י את דברי ר' מתיא בן-חרש, שאמר הקב"ה: "הגיעה שבועה שנשבעתי לאברהם שאגאל את בניו, ולא היו בידם מצוות להתעסק בהם כדי שייגאלו; שנאמר, 'ואת ערום ועריה'. ונתן להם שתי מצוות - דם פסח ודם מילה".</p>
            <p style="font-size:25px; font-weight:bold; text-align:center">למה שתיים?</p>
            <p>נשאלת כאן השאלה, למה נתן הקב"ה לעם-ישראל דווקא שתי מצוות; הרי כדי להוציאו ממעמד של "ערומים מן המצוות" די היה במצווה אחת, ואם לא די באחת, למה רק שתיים ולא יותר? כמו-כן עדיין דרוש הסבר על הקשר של כל זה לציווי להחזיק את השה בבית ארבעה ימים.

ההסבר הוא, ששתי המצוות הללו כוונו כנגד שני חסרונות מרכזיים שהיו אצל בני-ישראל במצרים: לא היו להם מצוות, ונוסף על כך היו שטופים בעבודה-זרה. מצוות מילה באה למלא את החיסרון הראשון, על-ידי קיום מצווה גדולה ויסודית זו. קרבן הפסח מילא את התפקיד השני - להוציא את עם-ישראל מטומאת מצרים.</p>
            <p style="font-size:25px; font-weight:bold; text-align:center">לשחוט את האליל</p>
            <p>השה היה אליל מצרי. לקיחתו כדי לשוחטו לקרבן לה', ביטאה את ההתנתקות מעבודה-זרה. אך כדי שהתנתקות זו תהיה פנימית ואמיתית, לא היה די בפעולה חד-פעמית של שחיטת השה. לכן ציווה הקב"ה לקחתו הביתה בי' בניסן ולהחזיקו בבית ארבעה ימים, כדי שבמשך הימים הללו תיקבע בעם-ישראל ההתנתקות מטומאת מצרים.

דבר זה היה דרוש דווקא בפסח מצרים ולא בפסח של הדורות הבאים. דווקא בני-ישראל במצרים היו זקוקים לארבעה ימי הקדמה, כדי שיתנתקו לחלוטין מעבודה-זרה. רש"י רומז על כך: "שהיו שטופים בעבודת כוכבים, אמר להם: 'משכו וקחו לכם' - משכו ידיכם מעבודת כוכבים וקחו לכם צאן של מצווה".</p>
            <p style="font-size:25px; font-weight:bold; text-align:center">להלביש ערומים</p>
            <p>ימי ערב הגאולה ממצרים מקבילים לתקופה הנוכחית, כאשר אנו עומדים ערב הגאולה האמיתית והשלמה. אף בימינו יש צורך 'להלביש ערומים' - לזכות במצוות את מי שהם "ערומים מן המצוות". אי-אפשר לפסוח על שום יהודי, שכן בגאולה הזאת ייגאלו כל היהודים, ללא יוצא מן הכלל.

וכאן יש לפעול בשני הכיוונים הנ"ל: בראש ובראשונה לזכות יהודים בקיום מצוות מעשיות, ונוסף על כך יש לקחת ("משכו וקחו לכם") את ה'עבודה זרה' של ימינו, את כל ענייני העולם שבני-האדם משתעבדים אליהם, ולנצל אותם לעבודת-ה' ולהפצת אור התורה. צריך להיכנס אל תוך 'המונה של רומי', ואותה עצמה להפוך לקדושה. בדרך זו נהיים מוכנים לגאולה האמיתית והשלמה.</p>
        </div>
        <div data-book="2" data-parasha="3" data-lesson="6" class="long-text">
            <h2 style="text-align:center">תהליך הלידה של עם-ישראל</h2>
             <p style="font-size:25px; font-weight:bold; text-align:center">ויקחו להם איש שה לבית אבות שה לבית (שמות יב,ג)</p>
            <p>בפרשתנו הקב"ה נותן לעם-ישראל את מצוות קרבן הפסח, והפרשה מספרת כיצד הקריבו בני-ישראל את הפסח במצרים, ערב צאתם לחירות. בקרבן הפסח שני חלקים עיקריים, המעכבים זה את זה - שחיטת הפסח ואכילתו במועדו. ברור שבלא שחיטה אי-אפשר לאכול את הפסח, ובאותה מידה תלויה שחיטת הקרבן באכילתו, שכן בלא אכילתו אין מקיימים את המצווה.

הרמב"ם קובע כלל, שכאשר שני פרטים במצווה מעכבים זה את זה, אין הם יכולים להיחשב שתי מצוות נפרדות, מאחר שאי-אפשר לקיים אחד בלא האחר. מכיוון שכך נדרש ביאור, מדוע הרמב"ם מונה את שחיטת הפסח כמצווה אחת ואת אכילת הפסח כמצווה אחרת אם שתי המצוות הללו תלויות זו בזו?!</p>
            <p style="font-size:25px; font-weight:bold; text-align:center">כל פרט חשוב</p>
            <p>ההסבר לכך נובע מהעובדה שהתורה קבעה לשחיטת הקרבן ולאכילתו שני זמנים שונים: שחיטת הפסח צריכה להיות בארבעה-עשר בניסן, ואילו אכילתו בליל חמישה-עשר בו. כמו-כן יש עוד הבדלים מהותיים בין השניים. דבר זה עצמו מלמד שמדובר בשתי מצוות נפרדות ולא בשני פרטים של מצווה אחת.

על-פי פנימיות התורה העניין מקבל תוספת עומק. קרבן הפסח שונה ממצוות אחרות, שכן הוא שימש הכנה ליציאת מצרים, והיציאה ממצרים היא מן האירועים המרכזיים בחיי העם היהודי. זו הייתה ה'לידה' של עם-ישראל, ולכן כל פרט בתהליך זה הוא עניין לעצמו.</p>
            <p style="font-size:25px; font-weight:bold; text-align:center">לספוג מסירות-נפש</p>
            <p>שחיטת הקרבן מבטאת את ההתנערות מהעבודה-הזרה של מצרים. כידוע, הצאן היה אליל מצרי, ושחיטת השה לקרבן פסח, מול עיני המצרים, תבעה מסירות-נפש מצד בני-ישראל. מסירות-נפש זו היא עניין מרכזי וחיוני לעצמו.

השלב הבא היה אכילת הקרבן. אכילה פירושה, שהדבר הנאכל נספג בגוף האדם ונעשה בשר מבשרו. משמעותה הרוחנית של אכילת הפסח היא אפוא, שמסירות-הנפש צריכה לחדור לכל מהותו של היהודי, עד שתהיה 'בשר מבשרו' ותקיף את כל מהותו - שכל פרטי חייו וכל מעשיו יהיו ספוגים במסירות-נפש.</p>
            <p style="font-size:25px; font-weight:bold; text-align:center">הזדמנות שנייה</p>
            <p>על-פי זה יובן דבר נוסף: בכל קרבן חל הכלל - "עבר זמנו, בטל קרבנו". אבל בקרבן פסח ניתנה הזדמנות שנייה - מי שלא הקריב בארבעה-עשר בניסן יכול להקריב 'פסח שני', בארבעה-עשר באייר.

הדבר נובע ממרכזיותו של קרבן הפסח. כשיהודי מחמיץ כל קרבן אחר, חסר לו רק עניינו הפרטי של הקרבן; אולם בקרבן הפסח, שהוא כה מרכזי, חסר לו עניין מרכזי בעולמה של היהדות. לכן התורה נותנת הזדמנות שנייה, כדי לתקן דבר זה ולהשלים את עניינו החשוב והמרכזי של קרבן הפסח.</p>
        </div>
        <div data-book="2" data-parasha="3" data-lesson="7" class="long-text">
             <h2 style="text-align:center">אין יהודי רחוק מדי</h2>
             <p style="font-size:25px; font-weight:bold; text-align:center">ועברתי בארץ מצרים בלילה הזה (שמות יב,יב)</p>
            <p>על מכת בכורות אנו מוצאים בתורה שני ביטויים. פעם אחת אומר הקב"ה: "כחצות הלילה אני יוצא בתוך מצרים", ופעם אחרת הוא אומר: "ועברתי בארץ מצרים בלילה הזה".

ההבדל בין שני הביטויים: 'יוצא' מבטא יציאה מיוחדת ומכוונת אל המקום, ואילו 'ועברתי' פירושו - פעולה שבאה כאילו באקראי, אגב מעבר במקום למטרה אחרת.

ואכן, רש"י מפרש את המילה "ועברתי" על-פי המדרש: "כמלך העובר ממקום למקום, ובהעברה אחת כולן לוקין". כלומר, המלך עובר במקום לצורך מטרה אחרת, ובתוך כך הוא מעניש את החוטאים.</p>
            <p style="font-size:25px; font-weight:bold; text-align:center">יציאה לצורך הצלה</p>
            <p>בליל הפסח נעשו אפוא שני דברים: האחד, יציאה מיוחדת של הקב"ה לתוך מצרים, כדי לגאול את עם-ישראל, והאחר, הענשת בכורי מצרים, פעולה שנחשבת פעולת-אגב לעומת המטרה הראשונה.

מה הייתה מטרתה העיקרית של יציאת הקב"ה למצרים? - היא נועדה להציל את היהודים ששקעו כל-כך בטומאת מצרים, עד שבלילה זה, שבו נצטוו להקריב את קרבן הפסח ולא לצאת מבתיהם, הלכו הללו לבתי שכניהם המצרים. אף-על-פי-כן ירד הקב"ה כדי להבחין בין המצרים ובין היהודים ולהציל גם את היהודים הללו.</p>
            <p style="font-size:25px; font-weight:bold; text-align:center">אהבת הקב"ה לעמו</p>
            <p>פעולה זו מביאה לידי ביטוי את האהבה העצומה של הקב"ה לעם-ישראל. אפשר לשער את מצבו הרוחני של יהודי, שאף-על-פי שראה את תשע המכות שספגו המצרים ואף שנצטווה על-ידי הקב"ה להקריב את קרבן הפסח ולהישאר בביתו בלילה הזה, בכל-זאת יצא מהבית והלך להתרועע עם המצרים. וכי יש פחיתות גדולה מזו?!

ואף-על-פי-כן מגלה הקב"ה את אהבתו לעמו, ויורד להציל אפילו את הפחותים שבעם-ישראל. לשם כך הקב"ה יורד בעצמו למצרים - "אני ולא מלאך, אני ולא שרף" - ועובר מבית לבית, כביכול, כדי לשלוף מתוך טומאת מצרים את היהודים ששקעו לתוכה.</p>
            <p style="font-size:25px; font-weight:bold; text-align:center">לצאת ולקרב</p>
            <p>מפעולתו של הקב"ה עלינו ללמוד כיצד להתייחס ליהודי שני. יש המוכנים ללמד תורה ולקרב יהודי שני למצוות, אך זאת רק בתנאי שאותו יהודי מוכן לבוא לבית-המדרש ללמוד ולשמוע. אבל לצאת מבית-המדרש וללכת אל אותם יהודים שנמצאים בתוך 'טומאת מצרים' - זאת לא.

מלמדנו הקב"ה, שאפילו בשביל יהודים כאלה הוא עצמו יוצא ממרום שבתו ובא לקרבם ולגאלם. כך צריכים גם אנו ללכת אפילו אל היהודים שנמצאים בדרגה הנמוכה ביותר, לבוא אליהם, למקום ולדרגה שבה הם שרויים, לספר להם על אהבת הקב"ה אליהם ולקרבם לאור התורה.

כך נגאלים כל ישראל מהגלות - "ואתם תלוקטו לאחד-אחד בני-ישראל", וזוכים לגאולה האמיתית והשלמה על-ידי משיח-צדקנו.</p>
        </div>
        <div data-book="2" data-parasha="3" data-lesson="8" class="long-text">
             <h2 style="text-align:center">פתח קטן שעושה את כל ההבדל</h2>
             <p style="font-size:25px; font-weight:bold; text-align:center">שבעת ימים מצות תאכלו (שמות יב,טו)</p>
            <p>השבוע אנו קוראים בתורה על מצוות אכילת מצה בפסח: "שבעת ימים מצות תאכלו". כמו-כן מופיע בפרשה זו האיסור על חמץ בפסח: "ולא ייראה לך חמץ".

מרכיביהם של החמץ ושל המצה זהים - קמח ומים. דבר אחד הוא העושה את ההבדל הקוטבי ביניהם - העיסה של החמץ תופחת ומתנשאת, ואילו במצה נשארת העיסה בגודלה המקורי, בלי התנשאות.

אף בשמם אנו רואים מצד אחד דמיון מפליא ומצד שני שוני מהותי: המילים 'חמץ' ו'מצה' מורכבות כמעט מאותן אותיות. גם האותיות ה' וח', המבדילות בין החמץ למצה, דומות זו לזו בצורתן. יש רק הבדל קטן: האות ח' סגורה מכל שלושת צדדיה, ואילו באות ה' יש פתח קטן למעלה.</p>
            <p style="font-size:25px; font-weight:bold; text-align:center">יש מוצא</p>
            <p>משמעותם הסמלית של הדברים היא, שהאות ח' אינה מאפשרת אלא ירידה, שכן הפתח שבה מוליך רק למטה. כלומר, אות זו מסמלת את דרך החטא והנפילה למטה; את חוסר המוצא. לעומתה, האות ה', אף שגם בה יש פתח למטה, בבחינת "לפתח חטאת רובץ", יש בה גם פתח למעלה - יש אפשרות לעשות תשובה ולהיחלץ.

זה ההבדל בין החמץ למצה. החמץ מסמל תחושת ישות עצמית והתנשאות, ואילו המצה מבטאת התבטלות וענווה. ההתנשאות מוליכה רק למטה. היא אינה מאפשרת להתעלות ולהתרומם לעולם של קדושה. היא חוסמת את דרך התשובה. זהו החמץ. רק הענווה וההתבטלות הן המאפשרות את התשובה ואת העלייה למעלה. זוהי המצה.</p>
            <p style="font-size:25px; font-weight:bold; text-align:center">צידוקים עצמיים</p>
            <p>אין לך דבר שמעכב את העלייה הרוחנית של האדם מתחושת ההתנשאות. אדם מתנשא אינו מוכן להכיר בכך שטעה. יתר על כן, הוא אף מנסה להפוך את מגרעותיו וחולשותיו למעלות וליתרונות; הוא מנסה להסביר שדרכו השלילית היא החיובית. כל-אימת שהוא נתקל בדבר-מה המחייבו להתכופף ולבטל את מאווייו האישיים, הוא מוצא טעמים והסברים למה לא לעשות כן. התנשאותו חוסמת בפניו את דרך התשובה.

לעומת זאת, אדם שיש בו התבטלות וענווה אינו מחפש את ההצדקה האישית. הוא אינו מתבייש להודות בטעויותיו ובחולשותיו. לכן קל לו יותר לעשות חשבון-צדק על מצבו הרוחני וקל לו יותר לתקן את דרכיו.</p>
            <p style="font-size:25px; font-weight:bold; text-align:center">אנחה יהודית</p>
            <p>הפתח שבאות ה' (האות של המצה) אמנם קטן, אך הלוא כבר אמרו חז"ל: "פתחו לי כחודו של מחט, ואני אפתח לכם כפתחו של אולם". אם אך יש דרך לתשובה, אפשר ברגע אחד, על-ידי הרהור תשובה אחד, לעבור מיד ממצב של רשע גמור למצב של צדיק גמור.

ההתבטלות ושיברון-הלב יקרים מאוד בעיני הקב"ה. הרבי מהר"ש (רבנו שמואל מליובאוויטש) היה אומר: "אנחה יהודית היא תשובה עילאה" (תשובה עליונה). שכן כשהלב אינו אטום על-ידי גאווה והתנשאות, פתוחה לפני האדם דרך התשובה.</p>
        </div>

        <div data-book="2" data-parasha="4" data-lesson="1" class="long-text">
              <h2 style="text-align:center">כוחו של יוסף</h2>
             <p style="font-size:25px; font-weight:bold; text-align:center">ויקח משה את עצמות יוסף עמו (שמות יג,יט)</p>
            <p>כשיצאו בני-ישראל ממצרים, העלו עמם גם את ארונו של יוסף, כפי שמסופר בפרשת השבוע: "ויקח משה את עצמות יוסף עמו". ארונו של יוסף מכונה כאן "עצמות יוסף", ולמעשה התורה משתמשת כאן באותו לשון שהשתמש בו יוסף עצמו, כאשר השביע את בני-ישראל: "פקוד יפקוד אלוקים אתכם והעליתם את עצמותי מזה".

השימוש החוזר בביטוי 'עצמות' צורם מעט. לכאורה, אין זה ביטוי של כבוד כלפי צדיק כה גדול כיוסף. התורה הייתה יכולה להתבטא בצורה מכובדת יותר, כמו: 'ארון יוסף' וכדומה. אם בכל-זאת מקפידה התורה להשתמש בביטוי 'עצמות', ברור שיש לכך משמעות מיוחדת.</p>
            <p style="font-size:25px; font-weight:bold; text-align:center">עצמיותו של יוסף</p>
            <p>עלינו לומר, שהביטוי 'עצמות' בא לרמז על 'עצמיות'. כשם שהעצמות הן תוקפו וחוזקו של האדם (או של בעל-החיים), כך "עצמות יוסף" מבטאות את עצמיותו, את תוקפו וחוזקו - את עיקר עניינו של יוסף הצדיק. לקיחת 'עצמותיו' של יוסף מבטאת את העובדה, שמשה נטל עמו את מהותו ועצמיותו של יוסף לקראת המסע במדבר.

מהי עצמיותו של יוסף? הדבר רמוז בשמו, וכפי ההסבר שנתנה רחל: "ותקרא את שמו יוסף לאמור, יוסף ה' לי בן אחר". מהותו של יוסף היא להוסיף עוד בן, ולא בן רגיל אלא "בן אחר". כלומר, יוסף הופך את ה'אחר', את מי שרחוק מעולם הקדושה ומהקב"ה, ל'בן'.</p>
            <p style="font-size:25px; font-weight:bold; text-align:center">מחוייבות פנימית</p>
            <p>ביציאת מצרים החלה להיווצר מחוייבות עצמותית בין יהודי אחד למשנהו. כל בני-ישראל הגיעו לבחינת 'בנים' לקב"ה, ומבנים אי-אפשר להיפרד. בן, גם אם התרחק מאביו, לעולם הריהו בן. משה רבנו לקח עמו אפוא את סגולתו של יוסף הצדיק, להגיע גם אל הבן שהתרחק ונעשה 'אחר', ולהשיבו להיות 'בן'.

ואכן, כבר בסיום פרשתנו מתארת התורה מצב כזה. עמלק נלחם עם בני-ישראל ברפידים, ותקף במיוחד את אלה שהיו "נחשלים". כלומר, הוא פגע באלה שהיו חלשים באמונתם ובמעשיהם, ולכן נפלטו מענני-הכבוד, עד שעמלק היה יכול לפגוע בהם. אולם משה רבנו שלח את יהושע להילחם בעמלק, כדי להציל גם את אותם יהודים חלשים.</p>
            <p style="font-size:25px; font-weight:bold; text-align:center">הכול ייגאלו</p>
            <p>משה רבנו בחר דווקא ביהושע - מצאצאיו של יוסף. וכתוב "והיה בית יעקב אש ובית יוסף להבה ובית עשיו לקש", ועמלק הוא מזרע עשיו. יהושע נדרש לקחת עמו אנשים יראי-חטא, לצאת עמם מתוך הגנת הענן למקום הסכנה, וכל זה כדי לחלץ את היהודים הנחשלים, את השוליים, שפלט הענן. זהו כוחו ו'עצמיותו' של יוסף!

זוהי גם הדרך המוליכה אל הגאולה השלמה. בזכות תכונתו העצמותית של יוסף, שמומשה בפועל בעבודת עם-ישראל בכל הדורות, לא ייוותר אפילו יהודי אחד בגלות, וכולנו, כל עם-ישראל ממש, לרבות מי שנעשו משום-מה בבחינת 'אחר', כולם יתהפכו להיות 'בן', וניגאל על-ידי משיח-צדקנו בגאולה האמיתית והשלמה.</p>
        </div>
        <div data-book="2" data-parasha="4" data-lesson="2" class="long-text">
            <h2 style="text-align:center">אומנות של יהודי</h2>
             <p style="font-size:25px; font-weight:bold; text-align:center">ויצעקו בני ישראל אל ה' (שמות יד,י)</p>
            <p>לאחר שיצאו בני-ישראל ממצרים והגיעו לפני ים-סוף, וראו את המצרים הרודפים אחריהם, נבהלו והחלו לזעוק אל הקב"ה: "וייראו מאוד ויצעקו בני-ישראל אל ה'".

זעקה זו אינה מובנת: הלוא הקב"ה הבטיח להם שיביאם לארץ-ישראל, וזה עתה ראו את ניסיו הגדולים ביציאת מצרים, ואם-כן היה עליהם לבטוח בו שיצילם.

אחת מהשתיים: אם האמינו בהבטחתו של הקב"ה - לא היה להם צורך להתפלל, שהרי אין ספק כי הקב"ה יקיים את הבטחתו ויצילם מידי המצרים; ואם באותה שעה נפלו בליבם ספקות בכוחו של הקב"ה להושיעם, מה התועלת בתפילה למי שאין הם מאמינים (חלילה) בכוחו?!</p>
            <p style="font-size:25px; font-weight:bold; text-align:center">דרכם של האבות</p>
            <p>על השאלה הזאת משיב רש"י בפירושו על המילה "ויצעקו". הוא מפרש, שבאותה שעה בני-ישראל "תפשו אומנות אבותם". בכך הוא מסביר את מהות הזעקה והתפילה של בני-ישראל.

אומנות היא התעסקות קבועה של האדם. זו דרכו ורגילותו, וכך הוא מתנהג תמיד. אבותינו, אברהם יצחק ויעקב, נהגו להתפלל אל ה' מתוך הרגל ותדירות, והתפילה הייתה אומנותם. הם התפללו לא רק בשעת צרה או כשהרגישו התעלות-נפש ורצו לשפוך את נפשם לפני ה'. הם התפללו תמיד, בכל עת ובכל מצב (ורש"י מביא על כך כמה דוגמאות).</p>
            <p style="font-size:25px; font-weight:bold; text-align:center">שעת צרה</p>
            <p>זו הייתה מהות תפילתם וזעקתם של בני-ישראל כשראו את המצרים רודפים אחריהם - תפילה טבעית, מתוך הרגל שמושרש עמוק בנפש. ודאי שהאמינו בישועת ה' ובטחו בהבטחתו להצילם ולהביאם לארץ-ישראל, אך בשעה שחשו צורך להיות קרובים יותר אל ה', "תפסו אומנות אבותם" והתפללו.

ואף-על-פי שאחר-כך החלו להתאונן "המבלי אין קברים במצרים" וכו', נראה שדיבורים אלו לא באו מהעדר אמונה, אלא כטבעם של בני-אדם שבשעת צרה ומצוקה פורקים את כאבם במילים קשות. לכן אמרו חז"ל "אין אדם נתפס בשעת צערו", שכן בשעה זו הוא אומר דברים שאינם עולים בקנה אחד עם אמונתו והכרתו. לכן ברור שגם בשעה שבני-ישראל התאוננו והתרעמו, גם אז האמינו בה' והתפללו מתוך הרגל לאחוז ב"אומנות אבותם".</p>
            <p style="font-size:25px; font-weight:bold; text-align:center">להאמין ביהודי</p>
            <p>מכאן אפשר ללמוד איך יהודי צריך להתפלל וללמוד תורה. התפילה והלימוד צריכים להיות בדרגה של "אומנות" - התעסקות קבועה ותמידית. כלומר, לא די ללמוד כדי לדעת את ההלכה, ולא די להתפלל לשם מטרה כלשהי, אלא הלימוד והתפילה צריכים להיות מתוך הכרה שזו כל מציאותנו - עבודת ה'.

וכך גם בהשפעה על הזולת, יש להשתדל לקרב יהודים, גם כשלא ניכרת בהם שום נטייה ליהדות, שכן כל יהודי בפנימיותו אוהב את ה' וזו אומנותו האמיתית. עבודתנו היא לגלותה מההעלם אל הגילוי, עד שגם הוא עצמו יחוש בכל כוחותיו שאכן הוא מאמין בה' ורוצה לעבדו.</p>
        </div>
        <div data-book="2" data-parasha="4" data-lesson="3" class="long-text">
            <h2 style="text-align:center">אין פשרות במלחמה בקרירות</h2>
             <p style="font-size:25px; font-weight:bold; text-align:center">ה' ילחם לכם ואתם תחרישון (שמות יד,יד)</p>
            <p>שתי מלחמות עברו על עם-ישראל בדרכו ממצרים לקבלת התורה על הר-סיני: האחת, המלחמה עם פרעה מלך מצרים; השנייה, המלחמה עם עמלק.

בפרשתנו אנו קוראים על שתי המלחמות הללו ומבחינים בהבדל בולט בין דרך התגובה שנדרשה מבני-ישראל כלפי כל אחת מהן: בעניין המלחמה עם פרעה אמר הקב"ה - "ה' ילחם לכם ואתם תחרישון"; ואילו כשבא עמלק ונלחם עם ישראל, ניתן להם ציווי הפוך - "צא הילחם בעמלק".</p>
            <p style="font-size:25px; font-weight:bold; text-align:center">בלי גבורה צבאית</p>
            <p>ההבדל המהותי בין שתי המלחמות הללו הוא, שפרעה וצבאו היו סכנה גשמית לעם-ישראל, ואילו עמלק היה סיכון רוחני. את הסכנה הגשמית נדרש עם-ישראל להשאיר לקב"ה, אך בעניין הסכנה הרוחנית נדרש להגיב מיד ולהילחם בעמלק.

פרעה רדף אחרי בני-ישראל, אך לא עמד בינם ובין הקב"ה. באופן ישיר לפחות לא הייתה זו מלחמה באמונה של בני-ישראל וברצונם לעבוד את ה'. משום כך קיבל עליו הקב"ה את המלחמה הזאת וציווה לבני-ישראל: "ואתם תחרישון".

העם היהודי אינו מעלה על נס את הגבורה הפיזית ואינו אומר: "כוחי ועוצם ידי עשה לי את החיל הזה". הוא אינו זקוק לניצחון על פרעה כדי שיהיה לו במה להתגאות. בקבלו עליו את המלחמה בפרעה ובחילו רמז הקב"ה לעם-ישראל, כי מלחמות וגבורה צבאית - לא בהן גאוותו של העם היהודי.</p>
            <p style="font-size:25px; font-weight:bold; text-align:center">הפריע לקבלת התורה</p>
            <p>לעומת זאת, עמלק מסמל סוג אחר לגמרי של מלחמה. עמלק יצא להילחם בישראל בדיוק לאחר שזה עבר את ים-סוף והיה בדרכו להר-סיני לקבל את התורה. דווקא ברגע זה הזדרז עמלק לצאת למלחמה ולחצוץ בין בני-ישראל לבין הר-סיני.

התורה מתארת את מעשהו של עמלק במילים: "אשר קרך בדרך", "קרך" - מלשון קרירות. עמלק בא לקרר את עם-ישראל בשעה שזה היה בשיא התלהבותו לקראת קבלת התורה. כנגד מצב כזה נדרש עם-ישראל להגיב מיד ולא להמתין שהקב"ה יילחם בשבילו.

כאשר מישהו או משהו מנסים להפריע לקבלת התורה, כשכוח כלשהו מנסה למנוע את עם-ישראל מלימוד תורה ומקיום מצוות - כאן אין ממתינים שהקב"ה יילחם במפריעים, אלא יש לעשות כל מה שאפשר, לרבות מלחמה כפשוטה (אף-על-פי שמלחמות כשהן לעצמן שייכות ל"הידיים ידי עשיו"), כדי שיהודים יוכלו להוסיף ללמוד תורה ולקיים מצוות באין מפריע.</p>
            <p style="font-size:25px; font-weight:bold; text-align:center">"עמלק" הפנימי</p>
            <p>ידועה המצווה לזכור בכל יום את זכר עמלק. הלקח שאנו לומדים מפרשתנו בעניין עמלק הוא, שאסור שיהיו שום פשרות כאשר צץ ניסיון כלשהו לקרר את היהודי בעבודת-ה'.

המלחמה הזאת מול עמלק היא נצחית. יש ה'עמלק' הפנימי, שקיים בנפשו של כל אחד ואחד, המנסה לצנן את התלהבותו של היהודי ואת אש הקדושה והאהבה לה' הבוערת בליבו. בעניין זה, יש לזכור, אין שום פשרות. יש להתייצב נגד 'עמלק' זה במלוא התוקף, לדחותו ולסלקו באין אומר ודברים, בכל האמצעים האפשריים - וללכת במלוא ההתלהבות ל'קבלת התורה' ולעבודת ה'.</p>
        </div>
        <div data-book="2" data-parasha="4" data-lesson="4" class="long-text">
            <p style="font-size:25px; font-weight:bold; text-align:center">וַחֲמֻשִׁים עָלוּ בְנֵי יִשְׂרָאֵל מֵאֶרֶץ מִצְרָיִם</p>
            <p>מה פשר ההכרזה: "וַחֲמֻשִׁים עָלוּ בְנֵי יִשְׂרָאֵל מֵאֶרֶץ מִצְרָיִם"? (שמות י"ג יח). 
קולמוסים רבים נשתברו תוך ניסיון לביאורה. נביא, כדרכנו, את פירושי הראשונים. נאחז, בענווה, בשולי גלימותיהם ונציע בעקבותיהם תובנה חדשה.
אונקלוס תרגם "ומזרזין". לשורש "זרז" בארמית, קשה למצוא מקבילה מדויקת בעברית. ניתן להציע באופן כללי: חלוצים, מוכנים, חגורים, מזויינים, גבורי חיל. נראה שהמכנה המשותף בין הנ"ל הוא: מי שמוכן היטב למשימה ולאתגר. 
התרגום ירושלמי מוביל לכיוון אחר: "מְזַיְינִין בְּעוֹבָדָא טָבָא", כלומר מצוידים ברכוש רב (כמובטח עוד מימי אברהם). 
המיוחס ליונתן לוקח אותנו לכיוון נוסף: "וְכָל חַד עִם חַמְשָׁא טַפְלִין", כלומר לכל זוג הורים שיצא ממצרים היו חמישה צאצאים. 
חז"ל במדרש ביארו אחרת לגמרי, בכיוון שלילי. לכל הדעות במדרש זה, רק מעטים זכו לצאת ממצרים. למרבה 20% ולממעיט 0.5%: "וחמושים עלו בני ישראל אחד מחמשה וי"א אחד מחמשים וי"א אחד מחמש מאות עלו ... ואימתי מתו בשלשת ימי אפלה"
 (מכילתא דרבי ישמעאל בא - מסכתא דפסחא פרשה יב).
רש"י (שם) פירש בעקבותיו של אונקלוס: "וחמשים - אין חמושים אלא מזויינים ...ומקרא זה לא נכתב כי אם לשבר את האוזן, שלא תתמה במלחמת עמלק ובמלחמות סיחון ועוג ומדין, מהיכן היו להם כלי זיין שהכום ישראל בחרב", כך גם נכדו הרשב"ם (שם). לדעה זו בני ישראל יצאו ממצרים מוכנים לקרב נגד הצבא המצרי. 
עיינו בדברינו בפרשת ויחי תשפ"ב, שם בררנו מה משמעות הביטוי "פָּקֹד יִפְקֹד". משמעותו היא גאולה לאומית לכלל העם כציבור, שבאה לידי ביטוי בעצמאות, הזכרנו גם כי צבא מאורגן שיש לו שרשרת פיקוד מובנת וקבועה הוא אחד התנאים ההכרחיים לעצמאות. לכן ברור מדוע בפסוק הבא (שם יט) מופיע שוב ביטוי זה. 
כמה פסוקים מאוחר יותר מופיע שוב ביטוי יחידאי "וּבְנֵי יִשְׂרָאֵל יֹצְאִים בְּיָד רָמָה" (שם י"ד ח). 
גם הוא מבטא שאיפה לעצמאות ויציאה לחירות. 
אם אכן דברינו נכוחים, נבין גם ביטוי שמופיע שלש פעמים בשתי הפרשיות הסמוכות, החותמות את פרשת בא, פרשת "קדש לי" ופרשת "והיה כי יביאך", שזכו להיכנס לתפילין. וז"ל הכתוב: 
"קַדֶּשׁ לִי כָל בְּכוֹר פֶּטֶר כָּל רֶחֶם ... וַיֹּאמֶר מֹשֶׁה אֶל הָעָם זָכוֹר אֶת הַיּוֹם הַזֶּה אֲשֶׁר יְצָאתֶם מִמִּצְרַיִם מִבֵּית עֲבָדִים כִּי בְּחֹזֶק יָד הוֹצִיא יְקֹוָק אֶתְכֶם מִזֶּה... כִּי בְּיָד חֲזָקָה הוֹצִאֲךָ יְקֹוָק מִמִּצְרָיִם... וְהָיָה כִּי יְבִאֲךָ יְקֹוָק אֶל אֶרֶץ הַכְּנַעֲנִי כַּאֲשֶׁר נִשְׁבַּע לְךָ וְלַאֲבֹתֶיךָ וּנְתָנָהּ לָךְ:... וְהָיָה כִּי יִשְׁאָלְךָ בִנְךָ מָחָר לֵאמֹר מַה זֹּאת וְאָמַרְתָּ אֵלָיו בְּחֹזֶק יָד הוֹצִיאָנוּ יְקֹוָק מִמִּצְרַיִם מִבֵּית עֲבָדִים" (שם י"ג פסוק ב – יד). 
אנחנו רגילים לבאר ביטויים אלה, כמי שעוסקים בגבורתו של בורא עולם, שהוציא את בני ישראל ממצרים בכוחו הגדול. בעקבות אונקלוס, רש"י ורשב"ם נסביר אחרת. הכוונה המקורית הייתה להוציא את בני ישראל בְּיָד רָמָה, בְּחֹזֶק יָד ובְּיָד חֲזָקָה, לא כמי שבורחים ופוחדים שירדפו אחריהם. בני ישראל היו אמורים להתייצב מול הצבא המצרי, ובסייעתא דשמיא להביסו, כך היה ראוי להסתיים המהלך של היציאה לחירות, ביד רמה ובראש מורם. לכן יתכן להציע, כי ההמשך היה אמור להיות צעדה מרשימה בדרך הקצרה לארץ ישראל, תוך מעבר בארץ פלישתים. דא עקא, כאשר הצבא המצרי התקרב, נפל מוראו על עם העבדים שיצא ממצרים, במקום לצאת בְּיָד רָמָה, בְּחֹזֶק יָד ובְּיָד חֲזָקָה, הם שינו כיוון מבחינה רוחנית, הפחד הנורא השתלט עליהם: 
"וַיִּירְאוּ מְאֹד וַיִּצְעֲקוּ בְנֵי יִשְׂרָאֵל אֶל יְקֹוָק: וַיֹּאמְרוּ אֶל מֹשֶׁה הַמִבְּלִי אֵין קְבָרִים בְּמִצְרַיִם לְקַחְתָּנוּ לָמוּת בַּמִּדְבָּר מַה זֹּאת עָשִׂיתָ לָּנוּ לְהוֹצִיאָנוּ מִמִּצְרָיִם: הֲלֹא זֶה הַדָּבָר אֲשֶׁר דִּבַּרְנוּ אֵלֶיךָ בְמִצְרַיִם לֵאמֹר חֲדַל מִמֶּנּוּ וְנַעַבְדָה אֶת מִצְרָיִם כִּי טוֹב לָנוּ עֲבֹד אֶת מִצְרַיִם מִמֻּתֵנוּ בַּמִּדְבָּר" (י"ד י – יב). 
התבוסתנות תפסה את מקום השאיפה לעצמאות. 
לכן, רק מחוסר ברירה, נאלץ משה רבנו להכריז: "יְקֹוָק יִלָּחֵם לָכֶם וְאַתֶּם תַּחֲרִשׁוּן" (שם, שם יד). 
כאן נזרעו זרעי חטא המרגלים, שעיכב את העצמאות והכניסה לארץ שנות דור – ארבעים שנה. 
לפי הסברנו, הפסוק הפותח את פרשת בשלח, הוא כותרת סיכום למה שאירע בסופו של יום: 
"וַיְהִי בְּשַׁלַּח פַּרְעֹה אֶת הָעָם וְלֹא נָחָם אֱלֹהִים דֶּרֶךְ אֶרֶץ פְּלִשְׁתִּים כִּי קָרוֹב הוּא כִּי אָמַר אֱלֹהִים פֶּן יִנָּחֵם הָעָם בִּרְאֹתָם מִלְחָמָה וְשָׁבוּ מִצְרָיְמָה", 
זו לא הייתה התכנית המקורית. הכוונה הייתה לעבור את כל הדרך חֲמֻשִׁים, בְּיָד רָמָה ובְּיָד חֲזָקָה!
בשבוע הבא נחזור לנושא הקודם, נסביר מדוע לא התקבלה טענתם של כלב וצאצאיו למלכות, ומדוע דוד היה זה שזכה לייסד את מדינת היהודים העצמאית הראשונה?</p>
        </div>
        <div data-book="2" data-parasha="4" data-lesson="5" class="long-text">
            <h2 style="text-align:center">מדת הביטחון</h2>
             <p style="font-size:25px; font-weight:bold; text-align:center">"וַיְהִי בְּשַׁלַּח פַּרְעֹה אֶת הָעָם..." (שמות יג, יז)</p>
            <p>עם ישראל עם של עבדים במצרים במשך דורות רבים, מאות בשנים, חווה את אחת התקופות הגדולות ביותר בהיסטוריה האנושית העולמית, עם ישראל רואה מול עיניו איך הקדוש ברוך הוא מכה את מצרים מכות על טבעיות, מכה אחר מכה, המצרים שהתעללו ורדו בהם כל כך קשה, במשך תקופה כה ארוכה, מוכים שוק על ירך, ועם ישראל שנמצא באותה מדינה, באותו מקום, המכות אינן נוגעות בו כלל, המצרי שותה דם, הישראלי שותה מים, וכך מכה אחר מכה נגלית לנגד עיניו ההנהגה האלוקית במלוא עוזה ותפארתה, נסים ונפלאות בהנהגה מיוחדת, עם ישראל מלווה כל העת על ידי הקדוש ברוך הוא בעצמו, "וה' הולך לפניהם יומם בעמוד ענן לנחותם הדרך, ולילה בעמוד אש להאיר להם, ללכת יומם ולילה" (שמות יג, כא). המצרים רודפים אחריהם, הם מגיעים לשפת ים סוף, והם במילכוד, במצוקה נוראית, מצד אחד המצרים ומצד שני הים, מה עושים? "ויאמרו אל משה המבלי אין קברים במצרים לקחתנו למות במדבר, מה זאת עשית לנו להוציאנו ממצרים" (שמות יד, יא), מתחילים התלונות של בני ישראל.... 
משה רבנו מעודד את העם "אל תיראו התיצבו וראו את ישועת ה'", ואז הגיע רגע השיא.. קריעת ים סוף! "ויבואו בני ישראל בתוך הים ביבשה, והמים להם חומה מימינם ומשמאלם" (שמות יד, כב), אחד הנסים הגדולים בהיסטוריה מתרחש לנגד עיניהם, כל המים שבעולם נבקעים בעת קריעת ים סוף, המצרים טובעים בים סוף, לא נשאר בהם עד אחד, הנסים להם נחשפו עם ישראל באותה העת היו כה גדולים, רבים ועצומים, עד שהושוו על ידי חכמינו זכרונם לברכה לדרגה הגבוהה מנבואה: "זֶה אֵלִי" (שמות טו, ב), רַבִּי אֱלִיעֶזֶר אוֹמֵר מִנַּיִן אַתָּה אוֹמֵר שֶׁרָאֲתָה שִׁפְחָה עַל הַיָּם מָה שֶׁלֹּא רָאוּ יְשַׁעְיָה וִיחֶזְקֵאל? שֶׁנֶּאֱמַר "וּבְיַד הַנְּבִיאִים אֲדַמֶּה" (הושע יב, יב), וּכְתִיב "נִפְתְּחוּ הַשָּׁמַיִם וָאֶרְאֶה מַרְאוֹת אֱלֹהִים" (יחזקאל א, א). מָשָׁל לְמֶלֶךְ בָּשָׂר וָדָם שֶׁנִּכְנַס לַמְּדִינָה, וְעָלָיו צְפִירָה מַקִּיפָתוֹ, וְגִבּוֹרִים מִיְּמִינוֹ וּמִשְּׂמֹאלוֹ, וְחַיָּלוֹת מִלְּפָנָיו וּמִלְּאַחֲרָיו, וְהָיוּ הַכֹּל שׁוֹאֲלִין אֵי זֶהוּ הַמֶּלֶךְ? מִפְּנֵי שֶׁהוּא בָּשָׂר וָדָם כְּמוֹתָם! אֲבָל כְּשֶׁנִּגְלָה הַקָּדוֹשׁ בָּרוּךְ הוּא עַל הַיָּם לֹא הֻצְרַךְ אֶחָד מֵהֶם לִשְׁאֹל אֵי זֶהוּ הַמֶּלֶךְ, אֶלָּא כֵּיוָן שֶׁרָאוּהוּ הִכִּירוּהוּ, פָּתְחוּ כֻּלָּן פִּיהֶן וְאָמְרוּ "זֶה אֵלִי וְאַנְוֵהוּ אֱלֹהֵי אָבִי וַאֲרֹמְמֶנְהוּ" (מכילתא דרבי ישמעאל, מסכתא דשירה בשלח, פרשה ג). המעמד העצום של קריעת ים סוף מסתיים, ובני ישראל ממשיכים בדרכם למדבר שור, "וילכו שלשת ימים במדבר ולא מצאו מים. ויבואו מרתה ולא יכלו לשתות מים ממרה כי מרים הם.." (שמות טו, כב-כג), מה היינו מצפים שיעשו עכשיו בני ישראל ברמתם הרוחנית הגבוהה מנבואה, אחרי שראו וחוו את כל הנסים הגדולים, שיבטחו בה'? שיתפללו? אבל לא זה מה שקרה.. "וילונו העם על משה לאמר מה נשתה" (שמות טו, כד), שוב תלונות... איך ניתן להבין זאת??? היכן הבטחון בה' אחרי כל מה שראו וחוו???
גם צרה זו של מים מרים נפתרת באופן נסי, משה רבנו צועק אל ה', "ויורהו ה' עץ, וישלך אל המים, וימתקו המים שם.." (שמות טו, כה).
בני ישראל ממשיכים במסע אל מדבר סין, המצות שהוציאו ממצרים אוזלות, הרעב מתחיל להציק להם... "וילונו כל עדת בני ישראל על משה ועל אהרן... מי יתן מותנו ביד ה' בארץ מצרים בשבתנו על סיר הבשר באכלנו לחם לשבע (שמות טז, ב-ג), שוב תלונות... ועוד עם נוסטלגיה כזאת של ישיבה על סיר הבשר ואכילת לחם לשובע בארץ מצרים, הם כבר הספיקו לשכוח את כל המרורים שסבלו מהם במצרים?
גם תלונות אלו על מחסור בלחם ובשר נענות מיד באופן נסי, "ויאמר ה' אל משה הנני ממטיר לכם לחם מן השמים.." (שמות טז, ד), ויהי בערב ותעל השלו ותכס את המחנה.." (שמות טז, יג). 
התחנה הבאה במסע עדת בני ישראל במדבר היא רפידים, ושם שוב עמדו בפני נסיון קשה, "ואין מים לשתות העם" (שמות יז, א). כאן כבר לא הסתפקו בני ישראל בתלונות בלבד אלא פתחו במריבה של ממש עם משה (רמב"ן), "וירב העם עם משה ויאמרו תנו לנו מים... וילן העם על משה ויאמר למה זה העליתנו ממצרים להמית אותי ואת בני ואת מקני בצמא. ויצעק משה אל ה' לאמר מה אעשה לעם הזה עוד מעט וסקלוני" (שמות יז, ב-ד).
גם בעיה קשה זו באה על פתרונה באופן נסי "והכית בצור ויצאו ממנו מים ושתה העם" (שמות יז, ו).
נסיון אחר נסיון ועם ישראל נכשל.. איך ניתן להבין זאת? בני ישראל רואים וחווים את הניסים הגדולים בהיסטוריה האנושית, רואים את יד ה' מול עיניהם פעם אחר פעם, במכות מצרים, בקריעת ים סוף, ובמדבר, איך זה שהם לא מפנימים זאת? איך זה שהם תמיד נכנסים להיסטריה, חוזרים לדפוס הפעולה של תלונות, ועוד מסלימים ועוברים למריבות של ממש? מאנשים כאלו שהגיעו לדרגות הגבוהות משל הנביאים וראו את כל זאת, היינו מצפים שישאו תפילה חרישית, יבטחו בה', ויהיו רגועים לחלוטין!
מרכז העיר אשקלון, תור ארוך של אנשים משתרך לאחור, הפאניקה ניכרת על פניהם, אני ניגש לאחד האנשים ושואל אותו למה ממתינים כולם בתור? הוא משיב לי, על מנת לקנות סרטי דבק לאיטום חלונות כדי להכין חדרים אטומים? מה קרה? אני שואל אותו. והוא משיב, מה, לא שמעת? פרצה שוב מלחמה בעיראק, ארצות הברית תקפה את עיראק בטילי שיוט. היתה זו התקופה שבין מלחמת המפרץ הראשונה למלחמת המפרץ השניה, בנשיאות ארצות הברית עמד באותה העת הנשיא ביל קלינטון, סדאם חוסיין נשיא עיראק היתל בפקחי האו"ם שוב ושוב כאשר הם באו לפקח על הנשק להשמדה המונית שנטען שיש בידיו. בלילה החולף הגיע המתח לשיאו כאשר נשיא ארצות הברית הורה לצבאו לצאת למתקפה אוירית על יעדים בעיראק. במלחמת המפרץ הראשונה הודיעה הממשלה העיראקית עוד טרם הפלישה, כי במקרה של מלחמה היא תתקוף את ישראל. מחשש שישראל תותקף בנשק כימי, חולקו לתושבים ערכות מגן שכללו מסכות אב"כ ומזרקי אטרופין. כל משפחה התבקשה להכין בביתה חדר אטום, שבו תשהה בעת מתקפת טילים. 
אני פונה לרעייתי שעמדה לצידי, ומביע פליאה, אני מבין שיש צורך בהשתדלות בסיסית, אבל פאניקה כזאת מה זו עושה? האם כולם שכחו את הנסים הגדולים שהתרחשו במהלך מלחמת המפרץ, בה הותקפה ישראל בכ-39 טילי קרקע־קרקע מסוג סקאד בעלי ראש נפץ קונבנציונלי, ובניסים גדולים היה מספר קטן מאוד של קרבנות בנפש מפגיעת הטילים? אדרבה, מספר גדול פי כמה של אנשים מתו מהתקפי לב שנגרמו מהפחד ומהפאניקה, או מחנק בעקבות שימוש לא נכון במסכות. והתשובה פשוטה, כותרות העיתונים באותו בוקר זעקו באותיות קידוש לבנה על תקיפת ארצות הברית בעיראק "עשרות טילי טומאהוק נחתו בלילה על עיראק", כל כלי התקשורת הכתובים והאלקטרוניים עסקו בכך בהרחבה, "ממשלת ישראל הודיעה שהיא מחוץ לסכסוך הזה, אבל תדע להגן על עצמה אם יהיה צורך"… מיטב הפרשנים גויסו על מנת לדון בהרחבה בסיכויים שישראל תותקף במערכה זו, ומה תהיה תגובתה במקרה כזה. הפחד, הבהלה והפאניקה שאחזו בצרכני התקשורת האדוקים אכן היתה בלתי נמנעת. כח ההשפעה של כלי התקשורת העוסקים באובססיביות בתסריטי אימה העלולים להתרחש בעתיד הקרוב, בהחלט מסבירים מדוע יש תורים כה ארוכים, על מנת לקנות סרטי דבק לאיטום חלונות, כדי להכין חדרים אטומים.
אירוע זה, ותובנה זו, סייעו בידינו להבין גם את תלונות בני ישראל בצאתם ממצרים ובמסעם במדבר. אנשי הערב רב שהצטרפו לעם ישראל בצאתם ממצרים שימשו ככלי התקשורת של העת העתיקה, הם היו הפרשנים שדנו בהרחבה עם כל עם ישראל, בסיכוייהם לשרוד כאשר מצד אחד המצרים ומצד שני הים, כאשר הגיעו למרה, דנו אותם פרשנים בסיכויים האפסיים למצוא מים במדבר, הם תיארו בצבע מה יקרה לזקנים, לנשים ולטף כאשר יאזלו המים לחלוטין, הם ראיינו אנשי רפואה בכירים שהסבירו את התהליך של מוות בהתייבשות, וכך נהגו בכל שאר הנסיונות במדבר. ולכן אין כל פלא שעם ישראל נכנס להיסטריה שגררה תלונות ומריבות, זוהי תוצאה טבעית של השפעה סביבתית חזקה המפנה את הזרקור בעוצמה אל עבר דאגות העתיד.
אך גם במדבר היו יחידים שלא נפלו למלכודת של הערב רב ולא הושפעו מהם, הם הסיטו את מבטם לאחור, אל עבר העבר הקרוב, ראו את כל נסי ה', הפנימו שהוא מוביל אותם יד ביד לאורך כל הדרך, ולבם נתמלא תחושת בטחון, שה' הטוב ידאג להם גם בעתיד. "וייראו מאד ויצעקו בני ישראל אל ה'. ויאמרו אל משה המבלי אין קברים במצרים" (שמות יד, י-יא) – מסביר הרמב"ן, איננו נראה כי בני אדם הצועקים אל ה' להושיעם, יבעטו בישועה אשר עשה להם, ויאמרו כי טוב להם שלא הצילם, אבל הנכון שנפרש, כי היו כתות, והכתוב יספר כל מה שעשו כולם, אמר כי הכת האחת צועקת אל ה', והאחת מכחשת בנביאו, ואינה מודה בישועה הנעשית להם, ויאמרו כי טוב להם שלא הצילם.. 
נמצאנו למדים יסוד גדול במדת הבטחון, לכל אדם הבחירה להאזין ברוב קשב לכל הגה היוצא מפיהם של אנשים ופרשנים המפנים את הזרקור אל עבר דאגות העתיד, להסתכל תמיד קדימה בחשש, ולחיות חיי דאגה, או לחילופין, להמנע מעיסוק יתר בדאגות העתיד, לזכור תמיד להסתכל לאחור, ולראות איך למרות כל הקשיים והאתגרים, בסוף הקדוש ברוך הוא הוביל אותו יד ביד לחוף מבטחים, וכך לחיות חיים מלאי רוגע ותחושת בטחון באבינו שבשמים. </p>
        </div>
        <div data-book="2" data-parasha="4" data-lesson="6" class="long-text">
            <h2 style="text-align:center">רעיונות לפרשת בשלח</h2>
            <p>לא קלה היתה פרנסתם של אבותינו במדבר. אמנם מידי בוקר בבוקר היה המן יורד אליהם; אמנם מידי ערב בערב היה השלו מגיע אליהם; אך כל זה היה "לחם מן השמים". כל יום ויום צריך היה לצפות מחדש למתנת ה'. לא קל היה ללכת לישון מידי לילה בידיעה שהאוהל ריק ואין בו אף טיפה אחת של מזון לילדים הרעבים. לא קלה היתה אותה תחושה של תלות מתמדת במתנת השמים הניתנת בכל יום מחדש.
אנשים רבים, שאולי היו שמחים להימנות בין אוכלי המן, צריכים לחשוב פעמיים אם בזאת הם בוחרים. הן כל אדם נורמלי היה מעדיף לאכול ולשבוע מיגיע כפיו, ולחוש כי גורלו ופרנסתו נתונים אך בידיו שלו. אולם לא כך מנהיג הקב"ה את עמו ישראל בצאתו ממצרים. לא מיד נכנס העם אל ארצו להוציא לחם מן הארץ ביגיע כפיו. נדרש שלב מעבר - המדבר. שם חי העם כולו בתלות מוחלטת בה' אלוקיו. "ויענך וירעיבך, ויאכילך את המן אשר לא ידעת ואשר לא ידעון אבותיך, למען הודיעך כי לא על הלחם לבדו יחיה האדם, כי על כל מוצא פי ה' יחיה האדם".
תקופת הכשרה זו - של חיי תלות וחוסר אונים - היא המכינה את העם אל בניינה הנכון של ארץ ישראל. "את המן אכלו עד בואם עד קצה ארץ כנען". ומתוך הבנה של אותה הנהגה אלוקית המתגלה לנו במן, נוכל להבין גם את הדרכת ה' למשה על שפת ים-סוף, "ה' ילחם לכם ואתם תחרישון". זהו שלב המעבר וההכשרה אל המלחמה הטבעית שבסוף הפרשה: "בחר לנו אנשים וצא הילחם בעמלק".
 
"הבלגה" אלוקית על ים סוף
מלאה היא שירת הים בביטויים הנראים בעינינו כביטויים שיש בהם מידה רבה כוחניות. הביטויים: "כוח", "גאון" "עריצות" וכדו', במונחים שונים ובהטיות דקדוקיות שונות, חוזרים על עצמם שוב ושוב. ואילו ביטויים של חסד, אהבה ורחמים אינם מופיעים בה כלל ועיקר. האם כוונתה של התורה היא להכשיר את האלימות? 
 חז"ל רמזו לכך במדרש המובא בילקוט שמעוני:
 
"בשעה שיצאו ישראל ממצרים, עמד שר של מצרים ונשתטח לפני הקב"ה. אמר לפניו: ריבונו של עולם! במידת הרחמים בראת עולמך, ואת מתגאה בחוזקה? מיד קרא הקב"ה לכל שרי האומות, והיה מסדר לפניהם כל המאורע. אמר: שפטו נא ביני ובין זה... אמר לפניו: ריבונו של עולם! הדין עמך, ועמך האמת. אלא אם רצונך, תושיע את ישראל ולא תאבד את מצרים. כיון שראה מיכאל ששרי האומות מלמדין סנגוריא על מצרים, רמז לגבריאל וטס למצרים טיסה אחת, ושמט לבנה עם טיטה (=הטיט שלה) ותינוק אחד מת ששקעוהו בבנין. עמד לו לפני הקב"ה. אמר לפניו: ריבונו של עולם! בזה ענין שעבדו בניך. כיון שראתה מידת הדין, אמרה: עשה דין לבניך במצרים, שרובן חייבין. מיד טבעו מצרים..."
השר של מצרים תבע רחמים. האם לא ראוי לנהוג בדרכים של הבלגה ושל איפוק כלפי המצרים? הן מדת החסד האלוקית היא על כל ברואיו, הן יהודים והן שאינם יהודים, הן רעים והן טובים; ומי ימנע ממנו לגאול את עמו מבלי לפגוע קשות במצרים? תשובתו של הקב"ה באה מצד מידת הדין ושאיפת הצדק. על החוטא לבוא על ענשו. ויתור - פירושו אי צדק. ענישת המצרים - פירושה הופעת מידת הצדק בעולם. וכל זה - לאחר משפט מדוקדק, בו מונחים השיקולים לכאן ולכאן על כפות המאזניים, ואלוקי הצדק בוחן את הדין ומוציא אותו לאמיתו. כוח אלוקי זה - העומד לשירותו של הצדק, כוח הבא לממש את המשפט - חותם המוסריות הצרופה מונח בו. לעומת זאת, כל פגיעה, אם אינה עומדת במבחן מדוקדק של צדק ומשפט - פסולה היא מכל וכל, גם אם אין בה אלימות פיסית במובן המצומצם של המילה. 
המוסר היהודי אינו מבחין בין פגיעה אלימה לפגיעה שאינה אלימה. לשון הרע - למשל - הוא איסור חמור הרבה יותר מאשר חבלה גופנית. הלבנת פנים - שיש בה "אבק רציחה" חמורה הרבה יותר מאשר מכה מכאיבה. גם הפתגם העממי אומר: "מכה - עוברת, מילה - נשארת". לעומת זאת, אדם או עם, העומדים להגן על זכויותיהם הצודקות - שלהם או של אחרים - אינם צריכים להתנצל גם אם הם נאלצים להגן עליהן בכוח הזרוע מפני מי שבא לפגוע בהן שלא כדין. 
אך דבר אחד למדנו מדברי המדרש: השימוש בכוח הזרוע מותר רק לאחר בחינה מדוקדקת בפלס המשפט. ואם זוהי ההנהגה האלוקית, קל וחומר לאדם, שעליו לבדוק היטב - על פי מבחן משפטי-הלכתי אובייקטיבי ונטול פניות - אם אכן כוחו עומד לשירות הצדק או לשירותו של האינטרס האישי הצר. 
הטענות שמביא המדרש בשם השר של מצרים - טענותיה של הנצרות הן, ובעקבותיה - התרבות המערבית כולה. תפיסה זו שאינה רואה את הצדק כערך, ושוללת כל הפעלה של כוח כדי להשיגו. לדעתה, מה שנדרש הוא ויתור מתמיד, אפילו לרשע, עד כדי הגשה של הלחי השנייה. אך גם היא מודה שהאנושות לא עמדה באתגר זה שהוצב בפניה.
על פי זה יש להבין את הסיפור המיוחס לרבי יהונתן אייבשיץ, רבה של פראג. ר' יהונתן נשאל על ידי הבישוף המקומי: מדוע אתם היהודים, מתארים את אלוקיכם כגיבור איש מלחמה, קנוא ונוקם, בעוד שאנו, הנוצרים, מתארים אותו כאל האהבה, החסד והרחמים? האם זה לא מראה שהמוסר שלנו גבוה מן המוסר שלכם? ענה לו רבי יהונתן: אתם, אמנם מתארים את אלוהיכם בתור אל החסד; אבל את כל הנקמה, הקנאה והמלחמה - לקחתם לעצמכם. אנו, לעומת זאת, מסרנו ביד אלוקינו את הקנאה ואת הנקמה; ואילו את החסד, האהבה והרחמים השארנו לעצמנו...</p>
        </div>
        <div data-book="2" data-parasha="4" data-lesson="7" class="long-text">
              <h2 style="text-align:center">הים קיים את התנאי</h2>
             <p style="font-size:25px; font-weight:bold; text-align:center">וישב הים לפנות בקר לאיתנו (שמות יד,כז)</p>
            <p>פרשתנו מתארת את נס קריעת ים-סוף, כיצד עברו כל בני-ישראל בחרבה, וכיצד הגיעו גם המצרים לים וקיבלו שם את עונשם: "וישב הים לפנות בוקר לאיתנו": הים חזר אז לתוקפו ולחוזקו הראשון, כיסה את חיל פרעה והטביעם.

המדרש מספר, שבשעת בריאת הים (במעשה בראשית) התנה עמו הקב"ה תנאי: עליו להיבקע לפני בני-ישראל כאשר יצטרכו לעבור בו. זו משמעות המילה "לאיתנו", המורכבת מאותיות "לתנאו", לתנאי "שהתניתי עמו מתחילה".

אך הדבר אינו ברור: הלוא התנאי היה שהים ייבקע - ואילו המילים "וישב הים... לאיתנו" מתאר את המצב ההפוך - שהים חזר לאחר מכן למצבו הטבעי, כשהמים ירדו וכיסו על הכול! איזה מקום יש לציין דווקא כאן את התנאי שהתנה עמו הקב"ה במעשה בראשית?!</p>
            <p style="font-size:25px; font-weight:bold; text-align:center">הנהר נחצה</p>
            <p>הדבר יובן בהקדמת אירוע דומה המתואר בגמרא. רבי פינחס בן-יאיר נתקל בדרכו בנהר גינאי, וציווהו להיבקע לפניו כדי שיוכל לחצותו. כשסירב לכך הנהר - הגיב הצדיק: "אם אי אתה חולק - גוזרני שלא יעברו בך מים לעולם". ואז נחצה הנהר.

כך היה גם בעניין ים-סוף: הקב"ה התנה עמו, שאם לא ייבקע בעת יציאת מצרים - יתבטל לגמרי, כאילו לא היה מעולם. לכן כל עוד לא נקרע הים, היה קיומו מוטל בספק, ורק לאחר שנקרע לפני בני-ישראל וקיים את התנאי, קיבל הים תוקף וחוזק ומציאותו נעשתה מציאות איתנה וקיימת.</p>
            <p style="font-size:25px; font-weight:bold; text-align:center">לא לשבור</p>
            <p>לא רק עם הים, אלא עם כל מעשה בראשית התנה הקב"ה בעת בריאתם "שיעשו רצון הצדיקים, אף שאינם בטבעם", ואם לאו - תתבטל מציאותם.

וכאן נשאלת השאלה: לשם מה כל התנאים הללו? הלוא הקב"ה הוא בעל-הבית היחיד של העולם, ויש לו כל היכולת והזכות לשדד מערכות בכל עת שיחפוץ; לשם מה אפוא נדרשים התנאים הללו?

אלא הקב"ה אינו רוצה שהניסים ישברו את המסגרת הטבעית וישדדו את מערכות הטבע. רצון ה' הוא, שהטבע עצמו - מצד טבעו - 'יסכים' להשתנות למען עם-ישראל. לכן ברא את הים בתנאי שייקרע לפני בני-ישראל, וזאת - כדי שקריעת הים תהיה חלק מהווייתו. כלומר, הקב"ה רוצה ש'טבעו' של הים יהיה כזה, שבבוא העת ישנה את תכונותיו וייבקע.</p>
            <p style="font-size:25px; font-weight:bold; text-align:center">תוקף נצחי</p>
            <p>כך זה בכל מעשה בראשית. בעת הבריאה עצמה יצר הקב"ה 'טבע' בכל הבריאה להשתנות על-פי רצון הצדיקים, אולם דווקא 'תנאי' זה מחזק את הבריאה הרבה יותר מחוזקה העצמית.

כל העולם נברא "בשביל ישראל ובשביל התורה" - כדי שהיהודים, על-ידי המצוות ועל-ידי העיסוק בענייני העולם לשם שמים, יגלו ויחדירו בתוך העולם עצמו את הקדושה האלוקית.

העולם מצד עצמו הוא בר-חלוף - הוא מתקיים רק זמן מוגבל. לכן אין לו תוקף אמיתי ונצחי, שכן דבר שקיומו זמני, אינו בעל תוקף אמיתי. לעומת זאת, עם-ישראל - מציאותו נצחית, כי הוא "נצר מטעי מעשה ידי" - מעשי ידיו של הקב"ה ממש. יהודי הוא "חלק א-לוה ממעל" ממש, ולכן קיומו נצחי.

הכניס הקב"ה בתוך המציאות של מעשה בראשית את האפשרות "שיקיימו רצון הצדיקים". בכך החדיר בהם, בתוך מציאותם החלשה, תוקף וחוזק רב לאין-ערוך - עניין של נצחיות.</p>
            <p style="font-size:25px; font-weight:bold; text-align:center">תוקף לבריאה</p>
            <p>עתה יובן, מדוע דווקא כששב הים "לאיתנו", התברר שחזר "לתנאו הראשון": כאשר נבקע, והיה במצב של "חרבה" - הייתה אפשרות לחשוב, שעל-ידי הנס הזה השתנתה מהותו, והוא התבטל ממציאותו הראשונית. אולם כששב לתוקפו הראשון ושטף את המצרים - התברר שהים נשאר במהותו הקודמת ובכל-זאת הסכים - מצד מציאותו-שלו - להפוך את טבעו כרצון ה' ולהיבקע.

כך התגלו בים התוקף והיציבות שקיבל על-ידי קיום התנאי, אותו תוקף נצחי הקשור בעם-ישראל, תוקף שהוא נעלה לגמרי ממציאותו העצמית של הים. </p>
        </div>
        <div data-book="2" data-parasha="4" data-lesson="8" class="long-text">
              <h2 style="text-align:center">העם שר עם משה</h2>
             <p style="font-size:25px; font-weight:bold; text-align:center">אז ישיר משה ובני ישראל (שמות טו,א)</p>
            <p>בפרשתנו מסופר על 'שירת הים', השירה ששרו בני-ישראל לאחר שזכו לנס קריעת ים-סוף. כך מתארת התורה את השירה הזאת: "אז ישיר משה ובני-ישראל... ויאמרו לאמר". כלומר, משה פתח ואחריו שרו כל ישראל.

בדברי חז"ל יש שלוש דעות באשר לצורה המדוייקת של המשך השירה:

רבי עקיבא אומר, שמשה בלבד אמר את כל השירה, והעם קרא "אשירה לה'" אחרי כל פסוק.

רבי אליעזר אומר, שבני-ישראל עצמם חזרו וקראו כל פסוק שמשה אמר - "הן עונין אחריו כל מה שהוא אומר".

רבי נחמיה אומר, שמשה רק התחיל לבדו באמירת השירה, אך את המשכה אמרו כולם יחד, וכפי שמפרש רש"י: "שרתה רוח-הקודש על כולם, וכיוונו יחד את השירה ככתבה".</p>
            <p style="font-size:25px; font-weight:bold; text-align:center">התאחדות עם הנשיא</p>
            <p>השירה באה לאחר שעם-ישראל ראה את "היד הגדולה אשר עשה ה' במצרים", ועל-ידי-כך התעלה העם לרמה גבוהה של אמונה בה' ובמשה - "ויאמינו בה' ובמשה עבדו". עם-ישראל חש אז את מרכזיותו של משה רבנו, ראש הדור ונשיא הדור, שמאחד את העם ומעניק כוחות לכל העם.

וכאן יש שלוש דרגות בהתאחדות שבין העם למשה:

לפי רבי עקיבא, שלמות ההתאחדות היא כאשר משה לבדו שר את השירה, וכל העם מתבטל אליו וקורא "אשירה לה'" אחרי כל פסוק.

רבי אליעזר סובר, ששלמות ההתאחדות היא כאשר גם בני-ישראל חוזרים אחרי משה על פסוקי השירה.

ואילו רבי נחמיה סבור, ששיא ההתאחדות הוא כשכל בני-ישראל מתמזגים עם משה עד כדי כך, שהשירה פורצת מהם וממנו בעת ובעונה אחת.</p>
            <p style="font-size:25px; font-weight:bold; text-align:center">דרגות של אמונה</p>
            <p>משה רבנו מסמל את נקודת האמונה שטמונה בנפש כל יהודי. שלוש הדעות הנ"ל מקבילות לשלושה אופנים הקיימים בגילוי נקודת היהדות שבכל יהודי:

אופן אחד - היהודי מאמין באמונה שלמעלה מהשכל, ואף-על-פי שאינו מבין את הדברים בשכלו, הוא מבטל את שכלו ומאמין. השכל מתבטל לגמרי לאמונה, ומה שמניע את היהודי הוא האמונה בלבד.

אופן שני - האמונה היא הבסיס לדרך מחשבתו ויוצרת את הנחות-היסוד שעליהן נבנים שכלו ומחשבתו. כאן אין האדם מסתפק באמונה עצמה. הוא משתמש גם בשכלו. אלא שהשכל מבוסס כולו על האמונה.

אופן שלישי - האמונה מתמזגת כל-כך עם שכלו ומחשבתו של האדם, עד שהשכל מצד עצמו (לא כשכל הבנוי על הנחות של אמונה) מבין כפי שמתחייב על-פי נקודת היהדות. האמונה חודרת ומתעצמת עם השכל, עד שהיא מעצבת אותו לגמרי ברוחה.</p>
            <p style="font-size:25px; font-weight:bold; text-align:center">התבטלות פנימית</p>
            <p>הדרגה השלישית היא העליונה ביותר. שכן בדרגות הראשונות מדובר בשליטה של האמונה על השכל, ואילו בדרגה השלישית יש התבטלות פנימית ומהותית של שכל האדם לנקודת היהדות, עד שהשכל עצמו אינו יכול להבין אלא כפי שמחייבת האמונה.

למעשה, הבריאה כולה צריכה להגיע להתבטלות שלמה ומוחלטת כזאת כלפי הקב"ה, והיא אכן תגיע לכך בקרוב ממש, בגאולה האמיתית והשלמה על-ידי משיח-צדקנו.</p>
        </div>

        <div data-book="2" data-parasha="5" data-lesson="1" class="long-text">
             <h2 style="text-align:center">האלילות עצמה מכירה בקב"ה</h2>
             <p>בפרשת-השבוע מסופר על המאורע הגדול של מתן-התורה על הר-סיני, וזה האירוע הגדול והמרכזי של הפרשה. אך הנה זה פלא, למאורע הגדול הזה אין זכר כלל בשמה של הפרשה. אנו יודעים ששמות הפרשיות הם מדוייקים, ושמה של פרשה מכיל את תוכנה. וכאן, הפרשה נקראת 'יתרו', דבר שלכאורה אין לו שום קשר למתן-התורה.

את הקשר בין יתרו למתן-התורה אנו מגלים בספר הזוהר. שם נאמר, שעד שלא בא יתרו והודה בקב"ה, לא ניתנה התורה. היא ניתנה רק לאחר שיתרו אמר: "עתה ידעתי כי גדול ה' מכל האלוקים" - דבר זה גרם עלייה גדולה בכל העולמות, עד שהקב"ה נתן לעם-ישראל את התורה.</p>
            <p style="font-size:25px; font-weight:bold; text-align:center">שר וכומר</p>
            <p>יתרו מתואר בפסוק: "כוהן מדיין". יש על כך שני פירושים: האחד, שהיה שר נכבד במדיין ו"יושב בכבודו של עולם"; והשני, שהיה "כומר לעבודה-זרה", ולא סתם כומר, אלא "שהיה מכיר בכל עבודה-זרה שבעולם". כלומר, יתרו סימל את כוחה ועוצמתה של האלילות ששלטה בימים ההם.

דבר זה יכול להסביר למה לא ניתנה התורה עד שיתרו בא והודה בקב"ה. כאשר אדם כמותו הודה בקב"ה ובא אל עם-ישראל, בכך באה לידי ביטוי גדולתה של האמת האלוקית. כשהחושך עצמו מתהפך לאור - זהו האור הגדול, שנקרא "יתרון האור מן החושך", אור שבא מתוך החושך עצמו.</p>
            <p style="font-size:25px; font-weight:bold; text-align:center">שהחושך יאיר</p>
            <p>כאמור, התקרבותו של יתרו הייתה הכנה למתן-התורה, ומכאן, שבכך באה לידי ביטוי גם המהות הפנימית שבמתן-התורה. תורה הייתה בעולם גם קודם לכן. האבות עסקו בתורה; במצרים למדו תורה. מה שנתחדש במתן-התורה הוא הכוח שניתן לעם-ישראל לקדש את העולם הגשמי - להפוך את העולם הזה, שמסתיר את האמת האלוקית, לדבר קדוש שמגלה את האור האלוקי.

ההכנה לכך הייתה התקרבותו של יתרו. כאשר הוא, שייצג את החושך ואת האלילות, לא זו בלבד שזנח את עבודת האלילים, אלא אף הצטרף לאמונה בה' - בכך נסללה הדרך לקדש את מציאות העולם ולעשות ממנה 'דירה' לו יתברך. לכן נקראת הפרשה על שמו, כי הוא מסמל למעשה את עיקרו וייעודו של מתן-התורה.</p>
            <p style="font-size:25px; font-weight:bold; text-align:center">קדושה ברחוב</p>
            <p>דבר זה מלמדנו, כי כדי לקבל את אור התורה, דרושה הקדמה של 'יתרו' - להפוך דברים ששייכים לעולם החומרי - לקדושה. כשיהודי מקדש גם את חיי הגשם והחומר, ועושה מכל מעשיו ומכל הדברים שהוא בא איתם במגע כלי להשראת הקדושה - בכך הוא פותח את ליבו ומוחו לקבלת התורה.

לא די בכך שהקדושה שורה בבית-הכנסת ובבית-המדרש ובשעה שמקיימים מצוות. לאור התורה זוכים כאשר מחדירים קדושה גם בחיי המעשה - בעבודה, ברחוב, באוכל ובשינה. כשהחומר נהפך לקדושה - זו התכלית של מתן-התורה.</p>
        </div>
        <div data-book="2" data-parasha="5" data-lesson="2" class="long-text">
              <h2 style="text-align:center">התורה בתוך מציאות החיים</h2>
             <p style="font-size:25px; font-weight:bold; text-align:center">מדוע אתה יושב לבדך וכל העם ניצב עליך מן בוקר עד ערב (שמות יח,יד)</p>
            <p>פרשתנו נקראת יתרו על שמו של חותן משה, והוא עצמו נקרא כך משום "שייתר פרשה אחת בתורה". יתרו הוסיף פרשה בתורה, כאשר ראה את משה עומד מול בני-ישראל מן הבוקר ועד הערב, מלמד אותם תורה ושופט ביניהם. הוא אמר למשה: "מדוע אתה יושב לבדך, וכל העם ניצב עליך מן בוקר עד ערב", ויעץ למנות שרי אלפים, שרי מאות וכו', כדי שיסייעו למשה לנהל את ענייני העם.

נשאלת כאן שאלה פשוטה: איך ייתכן שמשה רבנו, הרועה הנאמן של עם-ישראל, לא הבין בעצמו שאין בכוחו לנהל לבדו את ענייני העם, ונזקק לקבל עצה כה פשוטה מיתרו?</p>
            <p style="font-size:25px; font-weight:bold; text-align:center">מפי הגבורה</p>
            <p>דבר דומה מצאנו במעמד הר-סיני עצמו. משה רבנו רצה שבני-ישראל יקבלו את התורה ישירות מפי הגבורה, אולם בני-ישראל אמרו למשה: "אם יוספים אנחנו לשמוע את קול ה' אלוקינו עוד, ומתנו". הם ביקשו, שמשה ישמע את הדברים מפי ה', והוא יעבירם לעם.

משה רבנו הצטער לשמוע זאת ("נצטערתי עליכם וריפיתם את ידי"), אולם הקב"ה אמר לו: "שמעתי את קול דברי העם הזה... היטיבו כל אשר דיברו". ושוב נשאלת אותה שאלה: וכי משה רבנו לא היה יכול להבין בעצמו, שבני-ישראל עדיין אינם מסוגלים לקבל כמותו את דברי ה' היישר מפי הגבורה?</p>
            <p style="font-size:25px; font-weight:bold; text-align:center">המצב האמיתי</p>
            <p>אין ספק שמשה, הרועה הנאמן, ידע להעריך נכונה את יכולתו של העם. הוא ידע שהעם מצד עצמו אינו מסוגל לקבל את התורה מפי הגבורה, אבל הוא רצה להרים את העם לדרגה גבוהה יותר, שבה יש בכוחו לקבל את דברי ה'. כאשר משה רבנו מרומם את בני-ישראל, הוא נותן להם כוח לשמוע את דבר ה' מפי הגבורה.

כנגד זה טענו בני-ישראל, שכאשר משה רבנו מרומם אותם, אין זה מצב אמיתי של קבלת התורה בשכלם ובחושיהם. הם רוצים לקבל את התורה במצב האמיתי שלהם, שבו אין בכוחם לשמוע את קול ה' מפי הגבורה. אבל אז התורה מתקבלת בשכלם ובהשגתם, והיא נקלטת בתוכם בצורה פנימית ואמיתית.</p>
            <p style="font-size:25px; font-weight:bold; text-align:center">מריבות היום-יום</p>
            <p>כך גם בענייני המשפט: כאשר בני-ישראל עומדים מול משה, הם מתרוממים מדרגתם העצמית ואינם יכולים להיות שקועים בעסקיהם וב"דברי ריבותם". כך רצה משה להנהיג את העם - שיהיו מחוברים לדרגתו העליונה ולא יהיו שקועים במריבות חיי היום-יום.

יתרו ראה שמצב זה אינו המצב הטבעי של העם, והקב"ה קיבל את טענתו, שכן הקב"ה ידע שמשה עתיד למות ובני-ישראל ייכנסו לארץ-ישראל בלעדיו, ושם יעסקו בחיי היום-יום. לכן אישר את העצה של מינוי שרי אלפים וכו', כדי שהתורה תחדור לתוך מציאות החיים כפי שהיא, ובכך תחדיר את אור הקדושה לתוך חיי המעשה ותכין את העולם לגאולה האמיתית והשלמה.</p>
        </div>
        <div data-book="2" data-parasha="5" data-lesson="3" class="long-text">
            <h2 style="text-align:center">אחדות בתוך ניגודים</h2>
             <p style="font-size:25px; font-weight:bold; text-align:center">כאיש אחד בלב אחד (פירוש רש"י, שמות יט,ב)</p>
            <p>כשהגיעו בני-ישראל להר-סיני ועמדו לקבל את התורה, התחולל בקרבם דבר מיוחד במינו. התורה מתארת זאת באמרה: "ויחן שם ישראל נגד ההר", ורש"י (על-פי חז"ל) מפרש: "ויחן שם ישראל - כאיש אחד בלב אחד. אבל שאר כל החניות - בתרעומות ובמחלוקת". התורה שעמדה להינתן גרמה לכך, שכל בני-ישראל התאחדו באחדות אמיתית, "כאיש אחד בלב אחד".</p>
            <p style="font-size:25px; font-weight:bold; text-align:center">חכמה ותורה</p>
            <p>דבר זה מביא לידי ביטוי חד את הרעיון, שהתורה עושה שלום בעולם ויש בה כוח לקרב ולאחד את הניגודים. אולם יש להבין את הדבר: הרי התורה עצמה אינה עשויה עור אחד. חז"ל אומרים: "לא ניתנו דברי-תורה חתוכים, אלא כל דבר כו' מ"ט פנים טהור ומ"ט פנים טמא". התורה עצמה מכילה אפוא דעות חלוקות (אלא שכולן "דברי אלוקים חיים"). איך אפשר אפוא לומר, שהתורה מבטלת מחלוקות וחילוקי-דעות עד שהכול נעשים "בלב אחד"?!

הדבר יובן בהקדמת מאמר חז"ל, שאם יאמרו לך "יש חכמה בגויים - תאמין", אך אם יאמרו לך "יש תורה בגויים - אל תאמין". ההבדל בין 'חכמה' ל'תורה' הוא, ש'חכמה' היא דבר המנותק מהאדם, ואילו 'תורה' היא מלשון הוראה והיא מכתיבה את אורחות חייו של האדם.

'חכמה' מניחה לפני האדם שכל טהור ומופשט. היא אינה אומרת לאדם, ואינה יכולה לומר לו, מה לעשות. לכל היותר היא יכולה להצביע על התוצאות שייווצרו ממעשה כזה או אחר, אבל אין בכוחה להורות לאדם את דרכו. לעומת זאת, 'תורה' עיקר עניינה ומהותה - להורות לאדם את דרכו ולהנחות את חיי היום-יום. כל דבר בתורה מוביל מיד להוראות מעשיות בחיי היום-יום.</p>
            <p style="font-size:25px; font-weight:bold; text-align:center">כוחה של ההלכה</p>
            <p>משום כך עיקר התורה הוא חלק ההלכה שבה. אף-על-פי ש"אלו ואלו דברי אלוקים חיים", הרי משעה שנפסקה ההלכה אין עוד שום חילוקי-דעות והכול מקבלים עליהם באמת ובתמים את פסק-ההלכה.

יהודי הלומד תורה, יודע שזו תורת ה'. הוא לומד אותה מתוך התבטלות לרצון העליון. כל שאיפתו היא לכוון באמת לרצון ה' המלובש בתורה. כשמתקבל פסק-ההלכה הוא מסכים עמו לא רק בעניין ההתנהגות בפועל, אלא גם עם אורח המחשבה והלימוד. אף-על-פי שמלכתחילה סבר אחרת, הרי עתה, לא זו בלבד שאין הוא כועס ורוגז, אלא להפך - מתוך אמונתו הברורה שמה שנפסק כהלכה זו האמת וזה רצון ה', הוא מתעמק מחדש בעניין, עד שהוא עצמו מגיע בשכלו למסקנה התואמת את פסק ההלכה.</p>
            <p  style="font-size:25px; font-weight:bold; text-align:center">אחדות אמיתית</p>
            <p>זהו כוחה המאחד של התורה. אחדות אמיתית באה דווקא על רקע ניגודים. אילו בתורה הייתה רק דעה אחת אחידה - לא הייתה זו אחדות אמיתית. דווקא כאשר יש חילוקי-דעות וסברות לכאן ולכאן, מכריעה התורה בין כל הניגודים וגורמת לכל הצדדים להתאחד יחדיו.

לכן מביאה התורה אחדות גם בין בני-ישראל - על-אף כל ההבדלים שביניהם - והיא הגורמת להם להיות "כאיש אחד בלב אחד".</p>
        </div>
        <div data-book="2" data-parasha="5" data-lesson="4" class="long-text">
              <h2 style="text-align:center">5 קולות במתן-התורה</h2>
             <p style="font-size:25px; font-weight:bold; text-align:center">ויהי קולות וברקים (שמות יט,טז)</p>
            <p>את מתן התורה על הר-סיני מתארת התורה במילים: "ויהי קולות וברקים, וקול שופר... ויהי קול השופר... והאלוקים יעננו בקול". על כך אומרים חז"ל, שהתורה ניתנה "בחמישה קולות" (שכן שלוש פעמים נאמר "קול" ופעם נוספת "קולות", רמז לשני קולות נוספים).

כל דבר בתורה מדוייק ובעל משמעות, במיוחד פרטים הנוגעים למתן-התורה עצמו. מתן-תורה עניינו גילוי מופלא של הקב"ה בעולם, וכאשר התורה אומרת, שגילוי זה מיוצג ב"חמישה קולות", אפשר להבין שבזה בא לידי ביטוי עניין מהותי ביותר בתורה ועל-ידו מתגלית מעלתה המיוחדת.</p>
            <p style="font-size:25px; font-weight:bold; text-align:center">הקול כגילוי</p>
            <p>עניינו הכללי של 'קול' הוא לגלות דבר-מה שהיה מוסתר עד כה. האדם, למשל, מגלה באמצעות קולו את מה שהיה חבוי ונעלם במוחו ובליבו. מכאן, שחמשת הקולות שהיו במעמד הר-סיני מבטאים חמש התגלויות שונות של הקב"ה.

גם במושגי אנוש אנו מכירים קולות שונים, המבטאים מסרים פנימיים נבדלים. יש קול של פקודה, שהוא תקיף וחזק; יש קול שבו מסבירים עניין שכלי, "דברי חכמים בנחת נשמעים"; וכך יש כמה וכמה סוגים של קול, שכל אחד ואחד מהם מבטא דבר-מה. גם בדרך שבה נתגלה אלינו הקב"ה במתן-התורה היו חמש התגלויות שונות.</p>
            <p style="font-size:25px; font-weight:bold; text-align:center">גדרי הבריאה</p>
            <p>הבריאה בכלל מיוצגת במספר ארבע. העולם נברא באמצעות שם הוי-ה, שיש בו ארבע אותיות. כמו-כן מתחלקים העולמות הרוחניים העליונים לארבעה - אצילות, בריאה, יצירה, עשייה. גם את הברואים שבעולמנו אנו מחלקים לארבעה סוגים - דומם, צומח, חי, מדבר.

ארבע החלוקות הללו מקיפות את כל הבריאה. הדומם הוא הסוג הנחות ביותר, שאין בו חיות כלל. למעלה ממנו הצומח, שיש בו חיות מצומצמת, של צמיחה וגדילה בלבד. במדרגה גבוהה יותר ניצב סוג החי, שיש בו נפש רוחנית של ממש. בדרגה העליונה ביותר עומד האדם, המדבר, שיש לו יכולת לתפוס דברים רוחניים אמיתיים, ועד שבאמצעות שכלו הוא יכול להבין שיש דברים שלמעלה מגדרי העולם והבריאה.</p>
            <p style="font-size:25px; font-weight:bold; text-align:center">למעלה מהבריאה</p>
            <p>אילו הייתה התורה ניתנת בארבעה קולות בלבד, פירוש הדבר שהקב"ה גילה אז את הקדושה האלוקית השייכת לגדרי הבריאה, המיוצגת במספר ארבע. אולם כשאומרים לנו שהתורה ניתנה בחמישה קולות, הכוונה לומר, שבמתן-תורה גילה הקב"ה קדושה אלוקית שלמעלה מגדרי הבריאה.

המספר חמש מסמל את השלמות של גדרי הבריאה (ארבע), בתוספת דבר נוסף - הקב"ה עצמו (הוא החמישי). במתן-התורה גילה לנו הקב"ה את הדרגות העליונות ביותר, וכאשר יהודי עוסק בתורה הוא זוכה לא רק לקדושה השייכת לגדרי הבריאה, אלא גם לקדושה העליונה של הקב"ה עצמו, שלמעלה מגדרי הבריאה לגמרי.</p>
        </div>
        <div  data-book="2" data-parasha="5" data-lesson="5" class="long-text">
              <h2 style="text-align:center">גשר בין שמים לארץ</h2>
             <p style="font-size:25px; font-weight:bold; text-align:center">וירד ה' על סיני (שמות יט,כ)</p>
            <p>בפרשת-השבוע מתארת לנו התורה את המעמד הגדול של מתן-התורה על הר-סיני. זו הייתה התגלות אלוקית נפלאה לעיני כל העם, ובמעמד זה נתן הקב"ה לעם-ישראל את התורה והמצוות.

אולם כשאנו מתבוננים בדברי חז"ל אנו מוצאים, שהמושג של תורה ומצוות לא נתחדש בהר-סיני. מתברר, שכבר האבות למדו את התורה וקיימו את מצוותיה. אם-כן, במה מתבטא החידוש של מעמד הר-סיני?</p>
            <p style="font-size:25px; font-weight:bold; text-align:center">המלך והגזירה</p>
            <p>מסביר זאת המדרש באמצעות משל: משל למה הדבר דומה? למלך שגזר ואמר: בני רומי לא יירדו לסוריה ובני סוריה לא יעלו לרומי. לימים ביטל את הגזירה ואמר 'ואני המתחיל'. כך קודם מתן-תורה נאמר: "השמים שמים לה' והארץ נתן לבני-אדם". הייתה קיימת הפרדה בין השמים לארץ. ואילו במתן-התורה נתבטלה ה'גזירה' הזאת ונוצר חיבור בין השמים לארץ, כשהקב"ה הוא המתחיל בכך: "וירד ה' על הר-סיני".

'שמים' מסמלים את הרוחניות, את האלוקות. 'ארץ' מסמלת את הגשמיות והחומריות. כשהמדרש אומר, שלפני מתן-תורה הייתה קיימת הפרדה בין השמים לארץ, פירוש הדבר - שלא הייתה קיימת אפשרות לקשור יחדיו את הגשמיות עם הרוחניות; הפרידה ביניהם תהום בלתי-ניתנת לגישור. וזו גדולתו של מעמד הר-סיני, שאז נתבטל הנתק הזה ונפתחה לפנינו האפשרות לקשור את העולם הגשמי והחומרי עם הקב"ה ועם האור האלוקי.</p>
            <p style="font-size:25px; font-weight:bold; text-align:center">אנחנו והאבות</p>
            <p>כשאנו נוטלים עור של בהמה (דבר גשמי לחלוטין), יוצרים ממנו קלף וכותבים עליו מזוזה או ספר-תורה - נהפך הקלף הזה לדבר שבקדושה. נוצרת התחברות בין הקדושה הרוחנית של דברי-התורה לבין הקלף הגשמי, עד שהוא עצמו מתקדש על-ידי-כך.

גם כשיהודי מניח תפילין על ראשו וזרועו - הוא מחדיר אור של קדושה בגופו הגשמי. אפילו כשיהודי אוכל בשר ודגים לכבוד שבת - הוא מעלה את הבשר והדגים מגשמיותם ומקדש אותם. זהו הכוח שניתן לנו בהר-סיני, להחדיר אלוקות וקדושה בעולם הגשמי.

לאבות, אף שגם הם קיימו את המצוות, לא היה כוח זה. בעבורם היו המצוות רק דבר רוחני, נפשי. הם היו יכולים לקשור אל הקב"ה רק את שכלם, רגשותיהם ושאר כוחות נפשם, אך לא היה בכוחם להחדיר את הקדושה גם לתוך העולם הגשמי. הם לא היו יכולים ליטול חפץ גשמי ולהפכו לדבר שבקדושה. כוח זה ניתן רק בעת מתן-התורה.</p>
            <p style="font-size:25px; font-weight:bold; text-align:center">ניתן לנו הכוח</p>
            <p>לפני מתן-תורה הייתה הגשמיות בבחינת סתירה לרוחניות. אדם שרצה להיות קרוב אל הקב"ה נאלץ לפרוש במידת האפשר מחיי החומר. היה עליו למעט באכילה ובשתייה ובשאר הפעולות הגשמיות ולהשתדל לחיות חיים רוחניים בלבד.

אולם מעמד הר-סיני מעניק לנו את היכולת להיות קשורים ודבוקים בקב"ה תוך כדי חיים גשמיים מלאים. אנו יכולים לעבוד את ה' מתוך אכילה ושתייה, מתוך עבודה, מתוך שיחת-חולין - כאשר אנו עושים כל זאת לשם-שמים. הגשמיות שוב אינה סותרת את הקדושה, שכן ניתן לנו הכוח להחדיר את הקדושה לתוך העולם הגשמי והחומרי, עד כדי כך, שהגשמיות עצמה תהפוך לדבר שבקדושה.

וזה תפקידנו עלי-אדמות - להאיר את העולם כולו באור התורה ולעשות מהעולם הזה הגשמי משכן ו'דירה' לו יתברך.</p>
        </div>
        <div data-book="2" data-parasha="5" data-lesson="6" class="long-text">
            <h2 style="text-align:center">"לאמור" - למי?</h2>
             <p style="font-size:25px; font-weight:bold; text-align:center">וידבר אלוקים את כל הדברים האלה לאמור (שמות כ,א)</p>
            <p>כשהתורה מתארת את מעמד הר-סיני שבו שמע כל עם-ישראל את קול ה' באמרו את עשרת הדיברות, היא מקדימה ואומרת: "וידבר אלוקים את כל הדברים האלה לאמור".

המילה "לאמור" משמעותה, שהדברים נאמרים למישהו כדי להעבירם ולאומרם למישהו אחר. למשל, כשכתוב "וידבר ה' אל משה לאמר", הכוונה היא, שעליו למסור את דברי ה' אל בני-ישראל. שואלים על כך המפרשים, מה משמעותה של המילה "לאמור" כאן? למי צריך היה לומר את הדברים, והלוא כל בני-ישראל נכחו במעמד הר-סיני ושמעו את בעצמם את דברי ה'?</p>
            <p style="font-size:25px; font-weight:bold; text-align:center">כולם היו שם</p>
            <p>לכאורה אפשר היה לומר, שהמילה "לאמור" מכוונת לדורות הבאים. כלומר, הקב"ה אמר את הדברים לבני-ישראל כדי שיאמרום לבניהם אחריהם. אולם לאמיתו של דבר אי-אפשר לפרש כך, שכן במעמד הר-סיני נכחו לא רק בני הדור ההוא, אלא גם נשמות כל הדורות הבאים, כדברי חז"ל. נמצא אפוא, שכל היהודים, בכל הדורות, היו במקום ושמעו בעצמם את דברי ה'. אם-כן, מהי משמעות המילה "לאמור"?

מבאר המגיד ממזריטש, שהמילה "לאמור" רומזת על מהותו העיקרית של מעמד הר-סיני. רצון ה' הוא, שהקדושה לא תישאר בתחומי התורה והתפילה וקיום המצוות בלבד, אלא תחדור לתוך מציאותו הגשמית והחומרית של העולם. זו כוונת המילה "לאמור" - להחדיר את דברי ה' לתוך העולם הגשמי.</p>
            <p style="font-size:25px; font-weight:bold; text-align:center">אין הפרדה</p>
            <p>עיקר עניינו של מעמד הר-סיני הוא לשלול את דעת האומרים, שהתורה היא מציאות לעצמה והעולם מציאות לעצמו. לשיטתם, כאשר יהודי נמצא בסביבה של תורה, עליו להתנהג כיהודי תורני, ואילו בצאתו לעולם, עליו להתנהג על-פי מוסכמותיו ואורחותיו.

בא הקב"ה ומתגלה לעם-ישראל באופן של "לאמור". כלומר, הוא מצווה עליהם להחדיר את דבריו, את הקדושה האלוקית, לתוך העולם. יהודי, גם כשהוא עוסק בענייני העולם, עליו להתנהג על-פי התורה ועל-פי רצון ה'.</p>
            <p style="font-size:25px; font-weight:bold; text-align:center">החידוש העיקרי</p>
            <p>לא מדובר רק בכך שעליו להיזהר מדברים אסורים. זה דבר ברור ופשוט, שמה שאסור - אסור. הכוונה היא, שגם הדברים המותרים לא יתנהלו על-פי המוסכמות המקובלות בעולם, אלא על-פי רוחה והשקפתה של התורה.

העובדה שיהודי מרגיש את הקב"ה בשעת התפילה ולימוד התורה - אינה מספקת. לא זו כוונת בריאת האדם וירידת נשמתו לעולם הזה. תכליתו של יהודי היא, שגם כשהוא אוכל ושותה ועוסק במסחרו ובמלאכתו, ירגיש ש"אנוכי ה' אלוקיך", ושהקב"ה הוא המציאות האחת והיחידה של העולם. וזה החידוש העיקרי שנתחדש במתן-התורה על הר-סיני.</p>
        </div>
        <div data-book="2" data-parasha="5" data-lesson="7" class="long-text">
             <h2 style="text-align:center">הנסתר - גלוי, והנגלה - נסתר</h2>
             <p style="font-size:25px; font-weight:bold; text-align:center">וידבר ... אנכי (שמות כ,א-ב)</p>
            <p>התורה שניתנה לנו בהר-סיני מורכבת משני רבדים, נגלה ונסתר. נגלה - הוא פשט הדברים, המצוות, ההלכות וכו'; נסתר - זו הפנימיות האלוקית שבתורה, הסוד שבתורה.

בפרשת יתרו התורה מתארת את מעמד הר-סיני, שבו נתגלה הקב"ה לעם-ישראל ונתן לו את התורה. במעמד נשגב זה ניתנה לנו כל התורה כולה, הנגלה והנסתר. ובעצם, במעמד הר-סיני היה הנסתר גלוי לעין-כול, שהרי כל בני-ישראל ראו 'מעשי מרכבה', ואילו הנגלה היה נסתר, שכן עדיין לא פורטו כל ענייני המצוות וההלכות (בעשרת הדיברות יש תר"ך אותיות [620], כנגד תרי"ג המצוות ושבע מצוות דרבנן; אבל כל זה הוא רמז שחבוי בתוך האותיות, ואינו גלוי לעין-כול).</p>
            <p style="font-size:25px; font-weight:bold; text-align:center">שתי טענות</p>
            <p>יש מי שמסתפקים בלימוד הנגלה שבתורה ואינם רוצים ללמוד את פנימיות התורה, תורת החסידות. להצדקת שיטתם הם מציגים שתי טענות: א) אם לימוד הפנימיות אכן נחוץ, מדוע לא עסקו בכך קודם התגלות החסידות? שנים רבות הסתדרו בלא לימוד החסידות, ומכאן שאין זה הכרחי. ב) לימוד החסידות מביא עמו את תחושת התבטלות מציאותו של האדם, ואין רצונם לעסוק בדברים שגורמים שלילה של המציאות.

את התשובה לשתי השאלות הללו אפשר למצוא במקצוע הרפואה. הרמב"ם משווה בין מחלות הגוף למחלות הנפש, ועל-כן אפשר ללמוד מדרכי הריפוי של תחלואי הגוף על דרכי הריפוי של תחלואי הנפש.</p>
            <p style="font-size:25px; font-weight:bold; text-align:center">גידול ותרופתו</p>
            <p>מחלה, בדרך-כלל, עניינה שאיבר כלשהו בגוף האדם נפגע ונחלש, אבל בדורות האחרונים התפשטה מחלה שסיבתה הפוכה - היא נובעת מגידול שמתפתח בגוף, תוספת של בשר ורקמה. אלא שגידול זה גורם נזק חמור כל-כך לגוף, אף יותר ממחלות שנובעות מחיסרון באיבר כלשהו.

הדרך לטפל במחלה זו שונה מדרך הריפוי של מחלות אחרות. בדרך-כלל משתדלים לרפא ולחזק את האיבר שנפגע, וכאן נוקטים גישה הפוכה - שואפים להרוס ולהצמית את הגידול, ודווקא הרס זה מביא רפואה לאדם. שיטה רפואית זו הומצאה בדורות האחרונים דווקא, ומזמן לזמן היא משתכללת ומתפתחת.</p>
            <p style="font-size:25px; font-weight:bold; text-align:center">'תרופה' נחוצה</p>
            <p>זה משל למצב מקביל בחיי הנפש. בדורות האחרונים, ימי עקבתא דמשיחא, התפתחה מחלה חדשה, שעניינה - גידול. נוצרה תוספת של מציאות - גאווה וחוצפה, בלי שום היגיון וטעם (גם בעבר היו קיימות גאווה וישות עצמית, אך לא במידה כזאת).

הקב"ה הקדים תרופה ומכה ונתן לנו את תורת החסידות פנימיות התורה, שגורמת הרס של ה'גידול', ביטול תחושת המציאות והגאווה, אבל דווקא על-ידי כך באה רפואה לאדם. ומובן שאין מקום לטעון שבעבר לא נזקקו ל'תרופה' זו, שכן בעבר גם ה'מחלה' לא הייתה שכיחה, אולם כיום הכרח גמור הוא ללמוד את פנימיות התורה, כדי לתת כוח להתמודד עם הניסיונות של הזמן ולחזק את החיים הרוחניים של עם-ישראל.</p>
        </div>
        <div data-book="2" data-parasha="5" data-lesson="8" class="long-text">
             <h2 style="text-align:center">משעבוד מצרים להשתעבדות לקב"ה</h2>
             <p style="font-size:25px; font-weight:bold; text-align:center">אשר הוצאתיך מארץ מצרים (שמות כ,ב)</p>
            <p>כשנתן הקב"ה את התורה לישראל, פתח ואמר: "אנכי ה' אלוקיך אשר הוצאתיך מארץ מצרים". למה הייתה נחוצה התוספת "אשר הוצאתיך מארץ מצרים"? הלוא בני-ישראל ידעו מי הוציאם ממצרים, ועוד בהיותם שם כבר הודיע להם הקב"ה כי עם יציאתם ממצרים "תעבדון את האלוקים על ההר הזה".

מפרש רש"י, שתוספת זו באה לומר: "כדאי היא ההוצאה (ממצרים) – שתהיו משועבדים לי". כלומר, הזכרת היציאה ממצרים נועדה להחדיר בבני-ישראל את הצורך להיות משועבדים לקב"ה.</p>
            <p style="font-size:25px; font-weight:bold; text-align:center">לא בן-חורין</p>
            <p>הדיבר "אנוכי ה' אלוקיך" מודיע ואומר, שבני-ישראל צריכים לקבל עליהם את הקב"ה למלך ולשליט, לקיים את כל מצוותיו ולציית לו. אולם קבלת עול מלכות שמים כשהיא לעצמה עדיין אינה שוללת את תחושת החירות של האדם. הוא יכול להישאר אדון לעצמו, אלא שבדברים מסויימים, שבהם המלך מצווה אותו, הוא מציית לו.

אולם "שתהיו משועבדים לי" פירושו – שהאדם אינו בן-חורין לעצמו אלא משועבד לקב"ה. אין לו שום חיים פרטיים ועצמאיים משלו, אלא כל-כולו משועבד לקב"ה, בכל פרטי חייו ובכל אורחותיו.</p>
            <p style="font-size:25px; font-weight:bold; text-align:center">"כדאי ההוצאה"</p>
            <p>בכך בא הקב"ה להודיענו, שהקשר של יהודי עם הבורא אינו מתמצה בקיום מצוותיו ובציות להוראותיו, אלא בעצם ההשתעבדות הכללית לקב"ה. יהודי נדרש לא רק לקיים את ציוויי ה', אלא למסור לקב"ה את כל ישותו, כעבד שאין לו שום מציאות משל עצמו, וכל-כולו קיים אך ורק כדי לקיים את רצון אדונו.

דבר זה נלמד דווקא מהתוספת "אשר הוצאתיך מארץ מצרים": כשבני-ישראל חיו במצרים, היו לא סתם עבדים, אלא משועבדים למצרים. הם עבדו עבודת-פרך, באופן של "תכבד העבודה" – למעלה מכל מידה ושיעור. ועל כך אומר הקב"ה: "כדאי היא ההוצאה, שתהיו משועבדים לי" – אותו שעבוד שהיו בני-ישראל משועבדים במצרים, עליהם להשתעבד עכשיו לקב"ה.</p>
            <p style="font-size:25px; font-weight:bold; text-align:center">מחפש מצוות</p>
            <p>הדבר יכול לבוא לידי ביטוי במצוות שהאדם מצד עצמו אינו חייב לקיימן, אבל כשהאדם מרגיש שכל-כולו משועבד לקב"ה, הוא מחפש את המצוות הללו כדי לבטא עוד יותר את הקשר שלו עם הקב"ה. הוא חי בהרגשה, שהתורה והמצוות מקיפות את כל חייו, ואין הן מותירות אפילו רגע אחד ונקודה כלשהי פנויים מעבודת ה'.

שני הדברים הללו – קבלת מלכותו של הקב"ה ותחושת ההשתעבדות אליו – הם היסוד לקיום התורה והמצוות, ולכן נכללו בדיבר הראשון. נקודת-המוצא של יהודי היא ההכרה, שהוא מקבל עליו עול מלכות שמים ומוסר את עצמו לקב"ה בכל ישותו, עד שאין הוא מותיר שום מציאות לעצמו. ואז הוא יכול לקיים את שאר דיני התורה בשלמות הראויה.</p>
        </div>

        <div  data-book="2" data-parasha="6" data-lesson="1" class="long-text">
              <h2 style="text-align:center">להאמין, להבין, ושוב להאמין</h2>
             <p style="font-size:25px; font-weight:bold; text-align:center">שם הפרשה: משפטים</p>
            <p>הכלל, ששמה של פרשה בתורה מבטא את תוכנה, נראה לכאורה בגלוי בפרשתנו. הפרשה נקראת משפטים, ואכן רוב המצוות המפורטות בה שייכות לסוג ה'משפטים' שבתורה, מצוות המתחייבות מצד השכל וההיגיון.

אולם כשאנו מגיעים לסוף הפרשה, אנו מוצאים שם דברים שתוכנם מנוגד ל'משפטים'. שם מתוארות ההכנות למתן תורה, כאשר עם-ישראל הקדים 'נעשה' ל'נשמע'. הקדמת 'נעשה' ל'נשמע' מבטאת ציות גמור וקבלת-עול, ההפך מהבנה והכרה שכלית. נוסף על כך, בין הדינים שבפרשה כלול 'חוק' מובהק - "לא תבשל גדי בחלב אמו".</p>
            <p style="font-size:25px; font-weight:bold; text-align:center">מעלת ההבנה</p>
            <p>להבנת העניין ראוי להביא את דברי השל"ה על הפסוק "זה א-לי ואנווהו, אלוקי אבי וארוממנהו". הוא מסביר, שכאשר יהודי מגיע להכרה בבורא מצד שכלו ומחשבתו - "זה א-לי", הרי אז "ואנווהו" (מילה המורכבת מהמילים 'אני והוא') - האדם מתאחד עם הקב"ה. לעומת זאת, כאשר הקשר עם הקב"ה בנוי רק על האמונה העוברת מדור לדור, "אלוקי אבי", נשאר הקב"ה מרוחק מן האדם - "וארוממנהו".

האמונה הטבעית, שהיא ירושה מאבותינו, אמנם צריכה להיות יסוד ההבנה והחשיבה, אבל אין להסתפק בה. האמונה עצמה עדיין אינה יוצרת התקשרות נפשית עמוקה עם הקב"ה. רק כאשר האדם מבין ומכיר בשכלו את גדולת ה', נוצרת בנפשו התקשרות פנימית עם הבורא.</p>
            <p style="font-size:25px; font-weight:bold; text-align:center">מעלת האמונה</p>
            <p>לפיכך צריך היה לכאורה סדר הדברים בפסוק להיכתב להפך - קודם האמונה הבסיסית, "אלוקי אבי", ורק לאחר מכן ההכרה האישית, "זה א-לי"?

אלא כאן טמון רעיון עמוק יותר. הפסוק אינו מדבר על האמונה הראשונית, הטבעית, שאינה נרכשת על-ידי האדם עצמו. הפסוק מדבר בשתי דרגות של עבודה עצמית, שבאות לאחר האמונה הראשונית.

האמונה הטבעית בקב"ה, הטבועה בנפש האדם מלידתו, היא הבסיס הראשוני לכל העבודה של האדם בחייו. על בסיס האמונה הזאת הוא מתחיל להתבונן ולהגיע להכרה שכלית עצמאית בקב"ה. ההבנה הזאת מביאה אותו להזדהות שלמה עם הבורא, תורתו ומצוותיו - "זה א-לי".</p>
            <p style="font-size:25px; font-weight:bold; text-align:center">השכל מוגבל</p>
            <p>אלא שאז נדרש האדם להגיע לשלב עליון יותר - "אלוקי אבי וארוממנהו". לאחר שהוא מגיע להבנה ולהכרה המרבית, הוא נדרש להכיר בעובדה, שיש גבול ליכולת ההבנה האנושית, וכי אי-אפשר לתפוס באמצעותה את הבורא הבלתי-מוגבל. או-אז הוא נדרש שוב לאמונה - אמונה במה שאי-אפשר להבין, ברוממותו של הקב"ה.

זו אינה האמונה הראשונית, שהייתה הבסיס לכל העבודה. זו דרגה עליונה יותר של אמונה, אמונה שבאה דווקא לאחר מיצוי כל יכולת ההבנה וההשגה. אמונה זו מביאה את האדם להכרה עמוקה יותר בגדולת הקב"ה - "וארוממנהו".

עיקרון זה מסביר גם את מבנה פרשתנו. אחרי התגלותו של הקב"ה על הר-סיני מתחילה העבודה העצמית של עם-ישראל, 'משפטים'. אולם לאחר שלב ההבנה העצמית נדרש היהודי להגיע להכרה, שמעל ההבנה צריכות לעמוד האמונה וקבלת-העול. לכן בסוף הפרשה מדובר על הקדמת 'נעשה' ל'נשמע' ועל מצווה שבבחינת 'חוק', כדי להמחיש שהקב"ה עצמו הוא למעלה מהשכל.</p>
        </div>
        <div data-book="2" data-parasha="6" data-lesson="2" class="long-text">
            <h2 style="text-align:center">כדי להיות מוסרי צריך להאמין</h2>
             <p style="font-size:25px; font-weight:bold; text-align:center">ואלה המשפטים (שמות כא,א)</p>
            <p>בשבת שעברה קראנו בתורה על מעמד הר-סיני, שבו נתגלה הקב"ה בקולות ובברקים ונתן לעם-ישראל את התורה. עתה, בפרשת משפטים, אנו מבקשים לדעת מהי אותה תורה שניתנה במעמד כה אדיר ונורא-הוד. אנו מביטים בשמה של הפרשה וקוראים - "משפטים".

בתורה יש, כידוע, שלושה סוגים של מצוות: יש מצוות על-שכליות הנקראות 'חוקים'; יש מצוות שאמנם לא היינו מגיעים אליהן בכוחות עצמנו, אולם לאחר שניתנו, ביכולתנו להבינן, והן נקראות 'עדות'; ויש מצוות הגיוניות ופשוטות, שגם השכל האנושי מבין שכך צריכים להתנהג, ואלה ה'משפטים'.

כלומר, 'משפטים' הן מצוות הגיוניות ושכליות, שגם אנחנו בעצמנו היינו מגיעים להכרה בהכרח לקיימן. ואמנם, רובה של פרשת משפטים עוסק בעניינים שבין אדם לחברו וכדומה - דברים הגיוניים, המובנים מאליהם.</p>
            <p style="font-size:25px; font-weight:bold; text-align:center">מצוות פשוטות</p>
            <p>וכאן מתעוררת התמיהה הגדולה: מה טעם מצאה התורה להבליט מיד לאחר מעמד הר-סיני את המצוות הפשוטות וההגיוניות הללו? הרי אל המצוות הללו היינו מגיעים גם בכוחות עצמנו, ולא לשם כך היה דרוש, לכאורה, אותו מעמד מופלא של מתן-התורה?!

אין זאת, אלא שהתורה רוצה ללמדנו בזה כיצד להתייחס אל אותן מצוות שכליות והגיוניות, אל ה'משפטים'. הנטייה הטבעית שלנו היא, להשתית את המצוות הללו על שכלנו ועל הבנתנו. לעיתים נדמה שאין הכרח להאמין בה' כדי להבין שאסור לפגוע בזולת ושיש לפצות את מי שנפגע על-ידינו. אלה לכאורה דברים הגיוניים ומובנים מאליהם.</p>
            <p style="font-size:25px; font-weight:bold; text-align:center">השכל הגמיש</p>
            <p>באה התורה ומדגישה לפנינו, שאף את המצוות הללו יש להשתית על האמונה בה'. עלינו לקיים את המצוות השכליות לא משום שהבנתנו מחייבת לקיימן, אלא משום שהקב"ה ציווה אותנו לקיימן. לכן מיד לאחר תיאור מעמד הר-סיני מתחילה התורה לעסוק ב'משפטים', כדי שנחוש, כי היסוד של המצוות הללו אף הוא בסיני.

היסוד הזה חשוב ונחוץ מכמה טעמים:

ראשית, איננו יכולים לבסס את אורחות-חיינו רק על השכל וההיגיון. השכל, עם כל חשיבותו, אינו יכול להיות יסוד מוצק לחיים מוסריים, משום שהוא גמיש וכפוף לרצונו של האדם. כאשר האדם רוצה, הוא יכול לפתח תאוריה, שלפיה לא זו בלבד שמותר לפגוע בזולת וכדומה, אלא שזו אף 'מצווה'. השכל גם יכול להוכיח דבר והיפוכו. לכן אין בכוחו להגביל את האדם ולהיות בעבורו מקור סמכות לחיים מוסריים.</p>
            <p style="font-size:25px; font-weight:bold; text-align:center">עומק אין-סופי</p>
            <p>שנית, כשם שהקב"ה בלתי-מוגבל, כך גם מצוותיו אין-סופיות. בכל מצווה, גם בכזאת המובנת בקלות בשכלנו, יש כוונות ומשמעויות עמוקות הרבה יותר, עד אין-סוף. ואם האדם יקיים מצווה זו רק מההיבט ההגיוני שלה, הוא מחמיץ את כל המעמקים הפנימיים שבה.

לכן עלינו לזכור, שהיסוד לכל המצוות, גם לאלה השכליות וההגיוניות, הוא האמונה בה'. אנו מקיימים מצוות אלה ראשית-כול מפני שהקב"ה ציוונו לעשותן. גישה כזאת מבטיחה, שהמוסר יהיה אמיתי ויציב, ולא מוסר המתחלף כל שני וחמישי לפי רצונו של האדם. וכך אנו מתקשרים גם באמצעות המצוות השכליות וההגיוניות עם בורא העולם ומנהיגו.</p>
        </div>
        <div data-book="2" data-parasha="6" data-lesson="3" class="long-text">
             <h2 style="text-align:center">מי קבע שהשכל יבין</h2>
             <p style="font-size:25px; font-weight:bold; text-align:center">מה הראשונים מסיני, אף אלו מסיני (רש"י, שמות כא,א)</p>
            <p>בשבוע שעבר קראנו על מעמד הר-סיני, ובהמשך לזה באה השבוע פרשת משפטים. זו עוסקת במצוות שבין אדם לחברו ובדינים השונים הקשורים להתנהגות הראויה בין בני-האדם.

לכאורה, אלה כללי התנהגות מקובלים גם על-פי השכל האנושי. אולם התורה בוחרת להביאם דווקא בצמידות למעמד הר-סיני, ובתוספת ו' החיבור: "ואלה המשפטים". על כך אומר רש"י, שהתורה מבקשת להדגיש בזה: "מה הראשונים מסיני - אף אלו מסיני". כלומר, אל לנו לחשוב שמצוות אלה צריך לקיים משום שהן הגיוניות ומתקבלות על הדעת, אלא אף אותן יש לקיים מצד ציווי הקב"ה - כצו אלוקי שניתן מסיני.</p>
            <p style="font-size:25px; font-weight:bold; text-align:center">"אף אלו מסיני"</p>
            <p>בעומק יותר יש לפרש את כוונת הדברים, שעצם העובדה שהמצוות הללו מתקבלות על דעתו של האדם ונראות הגיוניות - דבר זה עצמו נובע אף הוא מסיני - "אף אלו מסיני". אילו לא היה הקב"ה קובע כך, לא היה שכלו של האדם מצד-עצמו מגיע למסקנה שיש לקיים מצוות אלה.

אמנם אמרו חז"ל: "אלמלא לא ניתנה תורה - היינו למדין צניעות מחתול וגזל מנמלה". אבל הכוונה בזה היא, שלאחר שהקב"ה נתן בלב האדם שיבין את הכרחיותן של המצוות הללו, יש בכוחו להגיע בעצמו למסקנות הנכונות. אילו לא היה הקב"ה קובע דברים אלו ומחדירם לשכלו של האדם - השכל מצד-עצמו לא היה מגיע לכך, וייתכן בהחלט שהיה מגיע למסקנה הפוכה.</p>
            <p style="font-size:25px; font-weight:bold; text-align:center">שני סוגים במצוות</p>
            <p>כלומר, מצוות ה' מתחלקות לשני סוגים כלליים: יש מצוות שמבטאות את העל-שכליות של מצוות ה', ולכן איננו יכולים להבינן בשכלנו; ויש מצוות שמבטאות את התלבשותו של רצון ה' בתוך גדרי השכל של האדם, עד שהאדם עצמו מבין בשכלו שכך צריך להתנהג. אבל זה עצמו נובע אף הוא מרצון ה'.

מכיוון שהתורה הוא ה'תכנית' שעל-פיה נברא העולם, הרי כאשר קבע הקב"ה שחלק מהמצוות יהיו מובנות בשכל האדם, ממילא נקבע כך בטבע השכל האנושי, שהדעת תהיה נוטה להבין מצוות אלה.</p>
            <p style="font-size:25px; font-weight:bold; text-align:center">גם באומות-העולם</p>
            <p>לכן ההלכה היא, שגם אומות-העולם, שנדרשות לקיים את שבע מצוות בני-נח, צריכות לקיים מצוות אלה "מפני שציווה בהן הקב"ה בתורה" (כדברי הרמב"ם), "אבל אם עשאן מפני הכרע הדעת... אינו מחסידי אומות-העולם ולא מחכמיהם".

זה יסוד בקיום כל המצוות, שהן מצוות ה', ושצריך לקיימן מפני שזה רצונו של הקב"ה. ההבדל בין המצוות הוא, שיש מצוות שצריך לקיימן רק מתוך תחושות התבטלות לרצונו העל-שכלי של הקב"ה, ויש מצוות שצריך לקיימן גם מתוך הכרה שכלית; שגם שכלו של האדם יכיר בצורך לקיים מצוות אלה. אולם עצם ההכרה הזאת בהכרחיותן של המצוות הללו - "אף אלו מסיני".

התמזגות מושלמת זו של חכמת ה' בתוך המציאות הגשמית תהיה בבוא הגאולה, אבל כבר עתה רואים את התחלתה, בכך שאומות-העולם, שהחליטו על-פי שכלן להפסיק את המלחמות ביניהן ולנצל את משאביהן לענייני שלום, קבעו על כותל הבניין המשותף שלהן (האו"ם) את הפסוק "וכתתו חרבותם לאתים" - פסוק שמדגיש כי הכוח לשלום ולהפסקת המלחמות נובע מפסוק בתורה, "מסיני".</p>
            
        </div>
        <div data-book="2" data-parasha="6" data-lesson="4" class="long-text">
             <h2 style="text-align:center">היסוד האלוקי במצוות השכליות</h2>
             <p style="font-size:25px; font-weight:bold; text-align:center">ואלה המשפטים אשר תשים לפניהם (שמות כא,א)</p>
            <p>פרשתנו נפתחת במילים "ואלה המשפטים אשר תשים לפניהם". מהמילה "לפניהם" לומדים כמה הוראות:

א) שכל סכסוך בין יהודים צריך להביא "לפניהם", לפני דייני ישראל, ולא לפני ערכאות של גויים.

ב) שהלימוד עם תלמידים יהיה באופן של "להראות לו פנים", להסביר להם את טעמיה ונימוקיה של ההלכה.

ג) "לפניהם" מלשון פנימיות - שהמצוות יחדרו לפנימיות הנשמה.

מובן בהחלט מדוע דווקא ב'משפטים', במצוות שכליות, מדגישה התורה שאין לדון בערכאות של גויים, שכן אפשר היה לחשוב שבעניינים שכליים והגיוניים יהיה מותר לדון גם אצלם; אולם לפי הפירוש השני והשלישי לא מובן למה נאמר הדבר דווקא ב'משפטים'? האם בלימוד מצוות מסוג 'עדות' ו'חוקים' לא צריך "להראות לו פנים" ולפעול שהמצוות יחדרו לפנימיות הנשמה?</p>
            <p style="font-size:25px; font-weight:bold; text-align:center">למה ב"משפטים"?</p>
            <p>יתרה מזו: הצורך לבאר כל הלכה בטעמיה ובנימוקיה נחוץ לכאורה יותר דווקא במצוות מסוג 'עדות' ועוד יותר ב'חוקים', שקשה לתלמיד להבינן בעצמו. במצוות מסוג 'משפטים', המתקבלות יותר על הדעת, צריך פחות להדגיש שיש ללמדן בטעמיהן ובנימוקיהן.

כמו-כן, גם על-פי הפירוש השלישי תמוה הדבר: כדי לקיים את ה'משפטים', המצוות השכליות, אין לכאורה צורך בהתעוררות של פנימיות הנשמה, שכן המצוות הללו מתקבלות גם בשכל האנושי. הצורך להדגיש שהמצוות יחדרו לפנימיות הנשמה נדרש יותר דווקא ב'עדות' וב'חוקים'. מדוא אפוא נאמר הציווי "לפניהם" ב'משפטים' ולא ב'עדות' וב'חוקים'?</p>
            <p style="font-size:25px; font-weight:bold; text-align:center">לא בערכאות</p>
            <p>הסבר הדבר נעוץ בדרשת חז"ל על המילים "ואלה המשפטים" - "ואלה מוסיף על הראשונים, מה הראשונים מסיני, אף האחרונים מסיני". התורה באה כאן להדגיש, שכשם שעשרת הדיברות ניתנו מאת הקב"ה במעמד הר-סיני, כך ה'משפטים', המצוות השכליות והחוקים שבין אדם לחברו, ניתנו אף הם מאת הקב"ה במעמד הר-סיני.

זהו הטעם שאסור לדון אפילו בעניינים שבין אדם לחברו לפני דייני אומות-העולם. גם המצוות הללו הן במהותן מצוות אלוקיות, שניתנו מאת הקב"ה. כשם שלא יעלה על דעתו של יהודי ללכת לערכאות של גויים בענייני תפילין ושבת, כך אין לו לפנות אליהן בענייני 'משפטים', שכן אין לגויים שייכות לצד האלוקי שבמצוות אלה.</p>
            <p style="font-size:25px; font-weight:bold; text-align:center">שילוב של שלמות</p>
            <p>כלומר, התורה באה כאן ומחדירה את היסוד האלוקי, העל-שכלי, שבמצוות השכליות. היא מלמדת את היהודי, שעליו לקיים מצוות אלה לא רק בגלל הבנתו האנושית, אלא מתוך קבלת-עול לרצון האלוקי.

לכן דווקא במצוות אלה, ב'משפטים', מדגישה התורה את הצורך שהמצוות יהיו באופן של "לפניהם", בשני הפירושים הנוספים של המילה:

צריכים לקיים את המצוות בקבלת-עול שבאה מפנימיות הנשמה ("לפניהם" מלשון פנימיות), אף-על-פי שמדובר במצוות שכליות. אסור שיהודי ישתית את המצוות הללו על שכלו והבנתו, אלא הוא צריך לקיימן במלוא ההתמסרות וההתבטלות לקב"ה, מתוך פנימיות נפשו.

בה-בשעה צריך האדם לקיים את המצוות הללו מתוך הכרה והבנה ("לפניהם" מלשון "להראות לו פנים"). רצון ה' הוא, שיהודי יקיים את המצוות הללו גם מתוך הכרתו והבנתו האנושית, כדי שגם שכלו והשגתו יהיו שותפים בקיום המצוות הללו.

שילוב זה יוצר את השלמות הנדרשת מיהודי בקיום התורה ומצוותיה, והוא בא לידי ביטוי דווקא המצוות מסוג ה'משפטים'.</p>
        </div>
        <div data-book="2" data-parasha="6" data-lesson="5" class="long-text">
              <h2 style="text-align:center">הגמול מתאים למציאות</h2>
             <p style="font-size:25px; font-weight:bold; text-align:center">כי תקנה עבד עברי (שמות כא,ב)</p>
            <p>בשבוע שעבר קראנו על מתן התורה לעם-ישראל, והשבוע, בפרשת משפטים, מתחילה התורה לפרט את המצוות שניתנו בסיני. הנושא הראשון שהתורה דנה בו הוא: "כי תקנה עבד עברי וגו'". כאן מסדירה התורה את מעמדו של עבד עברי, שמכרוהו בית-דין בעוון גניבה, או מי שמכר את עצמו מחמת דוחקו.

הבחירה של התורה לפתוח את דיני התורה דווקא בסוגיית העבד, נראית תמוהה. בדור שיצא ממצרים לא היו בכלל עבדים עבריים. כל בני-ישראל התעשרו בצאתם ממצרים, מכלי הכסף והזהב ששאלו מהמצרים ומביזת הים, ולא היו בהם עניים שנאלצו להימכר מחמת דוחקם. וגם אם היו מי שעברו על "לא תחמוד" וגנבו, הרי יכלו ברוב עושרם לשלם תשלומי כפל וכו', ולא היה צורך שיימכרו לעבדים. למה אפוא לא פתחה התורה במצוות מעשיות יותר, כמו המצוות שבין אדם לחברו, דיני קרבנות, חגים וכדומה?</p>
            <p style="font-size:25px; font-weight:bold; text-align:center">קשר ישיר</p>
            <p>יש לומר, שדווקא סוגיית העבד העברי מבטאת יותר מכל מצווה אחרת את החידוש שנתחולל במעמד הר-סיני, ולכן בחרה התורה לפתוח דווקא בה את פירוט המצוות.

במצווה זו, שלא כבאחרות, אנו רואים קשר ישיר בין החטא לעונשו. כאשר עבד עברי אינו רוצה להשתחרר בתום שש שנות עבודתו, עונשו הוא: "ורצע אדוניו את אוזנו". מפרש רש"י: "אוזן זאת, ששמעה על הר סיני 'לא תגנוב', והלך וגנב - תירצע... אוזן ששמעה על הר סיני 'כי לי בני-ישראל עבדים', והלך וקנה אדון לעצמו - תירצע".</p>
            <p style="font-size:25px; font-weight:bold; text-align:center">אוזן ששמעה</p>
            <p>במצוות אחרות איננו רואים קשר ישיר בין המעשה לגמול שניתן בעבורו. כשהתורה מבטיחה על כיבוד הורים את השכר: "למען יאריכון ימיך" - איננו רואים קשר גלוי בין כיבוד הורים לאריכות ימים. גם בעונשי התורה, כמו מלקות או כרת, איננו מבחינים בזיקה ברורה בין החטא לעונש. לעומת זאת, בעבד העברי אנו רואים בבירור, כי העונש הוא תוצאה ישירה של עצם החטא.

בכך בא לידי ביטוי החידוש העיקרי שנעשה בעת מתן-התורה: הכוח להחדיר את הרוחניות אל תוך המציאות הגשמית. מעמד הר-סיני העניק ליהודי את היכולת לעשות חפץ גשמי לחפץ של קדושה, דבר המצביע על כוחה של המצווה להתמזג עם המציאות הגשמית עצמה.

כלומר, מעמד הר-סיני יצר חיבור בין המציאות הגשמית של העולם לבין התורה ומצוותיה, וממילא יש זיקה בין ענייני התורה לבין מציאות העולם. כשיהודי מתנהג על-פי התורה, בא הדבר לידי ביטוי גם בהיבטים הגשמיים של חייו, וכאשר חלילה הוא סר מדרך התורה, משתקף הדבר גם-כן במציאות הגשמית של העולם.</p>
            <p style="font-size:25px; font-weight:bold; text-align:center">לשעבד את הגשמיות</p>
            <p>היכן דבר זה נראה בגלוי ובבירור? - בעבד העברי, שבו אנו רואים בבירור כיצד הפגם הרוחני נעשה פגם גשמי גלוי לעיני-כול. אוזנו של העבד, ששמעה את דברי ה' "כי לי בני-ישראל עבדים", נרצעת. בכך מומחשת העובדה, שסטייה מדרך התורה, משתקפת מיד ברבדים הגשמיים של החיים.

עבד עברי מייצג בתורת החסידות את הצורך לשעבד את המאוויים הגשמיים לקב"ה. וגם זה מסביר למה התורה פותחת דווקא בנושא זה - תחילת עבודתו הרוחנית של יהודי, לאחר מתן התורה, היא לשעבד את הגשמיות אל הרוחניות ואל הקדושה, ולעשות ממציאות העולם 'דירה' לו יתברך.</p>
        </div>
        <div data-book="2" data-parasha="6" data-lesson="6" class="long-text">
             <h2 style="text-align:center">לא להיות עבדים</h2>
             <p style="font-size:25px; font-weight:bold; text-align:center">ורצע אדוניו את אזנו (שמות כא,ו)</p>
            <p>פרשתנו נפתחת בדיני עבד עברי. איך מגיע יהודי לידי כך שהוא נמכר לעבד? דבר זה יכול להיות בשתי אפשרויות: או שגנב אצל הזולת ולא היה לו לשלם, ולכן מכרוהו בית-דין כדי לממן את תשלום הגניבה; או שהיה עני כל-כך, שלא נותרה לו ברירה אלא למכור את עצמו לעבד כדי לפרנס את בני-ביתו.

בשתי האפשרויות מדובר ביהודי שנקלע לעוני ולמצוקה קשים ביותר. מדוע אפוא מצווה התורה, שאם העבד אינו רוצה להשתחרר בתום שש שנות העבדות, צריך אדונו לרצוע את אוזנו במרצע?</p>
            <p style="font-size:25px; font-weight:bold; text-align:center">אהבת העבדות</p>
            <p>אומר רבן יוחנן בן-זכאי: "אוזן זאת, ששמעה על הר-סיני 'לא תגנוב', והלך וגנב - תירצע... אוזן ששמעה על הר-סיני 'כי לי בני-ישראל עבדים', והלך וקנה אדון לעצמו - תירצע". אולם מטעם זה היו צריכים לרצוע את אוזנו של העבד מיד עם תחילת העבדות, ומדוע נעשה הדבר רק אם העבד רוצה להישאר עבד אחרי שש שנים?

אלא בתחילת העבדות אנחנו יכולים להסביר את העניין במצוקה הקשה שאליה נקלע היהודי. הוא גנב, כי רעב ללחם. הוא מכר את עצמו לעבד, כי לא היה לו במה לפרנס את ילדיו. אולם אחרי שש שנים, כשהוא מבקש להישאר עבד - צריך לרצוע את אוזנו.</p>
            <p style="font-size:25px; font-weight:bold; text-align:center">רוצה להישאר עבד</p>
            <p>יהודי שגנב ונכמר לעבד כדי לשלם את הגניבה, אמור לשאוף לסיים את העבדות ולשוב להיות בן-חורין. העבדות מפרסמת את קלונו ברבים, ומטבע הדברים הוא שואף להשתחרר מהקלון הזה. אם העבד מביע את רצונו בהמשך העבדות, סימן שאין הוא חש בושה בעובדת היותו גנב. לכן רוצעים את אוזנו.

ואף המוכר עצמו כך: כאשר מכר את עצמו לעבד, אפשר להסביר זאת במצוקתו ובעוניו, אך כשהוא מבקש להישאר עבד, פירוש הדבר שלא אכפת לו להיות עבד. לכן רוצעים את אוזנו ומזכירים לו ולכל הסביבה, כי יהודי צריך להיות עבד לקב"ה לבדו.</p>
            <p style="font-size:25px; font-weight:bold; text-align:center">להשתחרר בשבת</p>
            <p>מכאן הוראה גם לזמננו: יש הטרודים כל-כך בעיסוקיהם הגשמיים, עד שהם כמו 'עבדים' - משועבדים לגשמיות ולטרדות החיים. כל עוד ה'עבדות' הזאת קיימת בימות החול, אפשר להסביר זאת בצורכי הפרנסה ובקשיי החיים, אך כשמגיע יום השבת, צריך יהודי 'לצאת לחופשי', לשבות ולנוח מכל ענייני החולין.

יהודי שמוסיף להיות שקוע גם בשבת בטרדות היום-יום, מראה שהעבדות בימות החול אינה בשל המצוקה וקשיי הפרנסה, אלא משום שהוא אוהב את העבדות. על כך אומרים ומזכירים לו: "כי לי בני-ישראל עבדים" - החיים האמיתיים של יהודי הם לימוד התורה ועבודת ה'. זו תכלית ירידת נשמתו לעולם. ומכיוון שזה ציוויו של הקב"ה, ודאי שייתן לו כוח ויכולת למלא את שליחותו בעולם, ולהתעלות לגמרי מעיסוקי החולין כדי להתמסר ביום שבת-קודש ללימוד התורה ולעבודת ה'.</p>
        </div>
        <div data-book="2" data-parasha="6" data-lesson="7" class="long-text">
             <h2 style="text-align:center">דיני השור שבנפש האדם</h2>
             <p style="font-size:25px; font-weight:bold; text-align:center">ואם שור נגח הוא מתמל שלשם (שמות כא,כט)</p>
            <p>בפרשתנו מפרטת התורה את דינו של שור נגח. התורה מפרידה בין שור תם לשור מועד. שור תם הוא שור שאינו מזיק בדרך-כלל, ואילו שור מועד הזיק פעמים רבות, עד שטבעו לנגוח, וכבר התרו בבעליו שלוש פעמים לפני בית-דין. לכן גם אחריותו של האדם לנזקים שגרמו שני השוורים הללו שונה ומתבטאת בתשלומים המוטלים עליו.

כל דבר בתורה נלמד בכמה רבדים, וגם דיני השור הנגחן קיימים בנפש האדם. שור בכלל מסמל את הנפש הבהמית שבאדם. נפש זו, כשהיא לעצמה, אינה רעה בהכרח. יש בה גם מידות טובות וכוח רב, שאפשר לרתום לקדושה. אולם היא בבחינת שור שצריך לשמור עליו שלא יגרום נזקים.</p>
            <p style="font-size:25px; font-weight:bold; text-align:center">חוזר ומועד</p>
            <p>המצב הטבעי של הנפש הבהמית הוא - 'שור תם'. מעצם בריאתה אין היא מתאווה לדברים אסורים, אלא רק לתאוות מותרות. לכן כשהנפש הבהמית נכשלת בעבירה, הרי זה בבחינת 'תם' - זו חריגה מהטבע הרגיל, וקל יחסית לשוב בתשובה על חטא זה.

אולם אם האדם חוזר ונכשל בחטא עד שהוא מתרגל לעשותו ו"נעשה לו כהיתר", או-אז הוא נעשה 'מועד'. ההתנהגות השלילית נעשית כהתנהגות טבעית שלו, ואז אנו רואים אותו כמי שמועד לחזור ולחטוא.</p>
            <p style="font-size:25px; font-weight:bold; text-align:center">תשובה שלמה</p>
            <p>כיצד עושים תשובה על מצב כזה? ובכן, הדרך להחזיר 'שור מועד' לדרגת 'תם', היא להרגילו שלא לנגוח. הרמב"ם מגדיר את הסימן לכך, עד "שיהיו התינוקות ממשמשין בו ואינו נוגח" או-אז חוזר השור להיות 'שור תם'.

כך גם בעבודת ה': כשיהודי שב בתשובה שלמה על חטאיו ועמל היטב לזכך את נפשו הבהמית ולבטל את תוקף תאוותיה, עד שבא לידו הדבר שנכשל בו, וכפי שאומרת הגמרא: "באותו מקום" (כלומר, שמזדמן לו אותו מצב שבו מעד ונכשל) - ואינו חוטא. אז פוקע ממנו הכינוי 'שור מועד' והוא שב להיות 'תם'.</p>
            <p style="font-size:25px; font-weight:bold; text-align:center">העברת בעלות</p>
            <p>אך מה יעשה אדם שאינו מצליח לעמול על נפשו ולזככה עד כדי כך? כאן בא לעזרתנו דין נוסף בדיני השור: הרמב"ם פוסק, שאם השור המועד עבר לרשות אחרת, לבעלים אחרים - גם אז משתנה דינו לדין 'שור תם'. שכן כאשר יש לו בעלים חדשים, שמתייחסים אליו בדרך שונה מדרך ההתייחסות של בעליו הראשונים, משתנה גם טבעו, עד שכבר אין לו טבע של שור מועד.

כך גם בעבודת-ה': יהודי הרוצה לבטל מנפשו הבהמית את דין ה'מועד', יכול לעבור ל'רשות אחרת' - להשקיע את כל מהותו בעולם חדש של קדושה - בלימוד תורה, במעשים טובים, בעבודת התפילה. ואז, כשכל-כולו ברשות הקדושה - ממילא עוזבת אותו שליטת היצר באותם עוונות שהורגל בהם.

כך יש בכוחו לשוב ל'תמותו', ועד ל'תמות' מלשון תמימות ושלמות, שהנפש הבהמית מתהפכת לטוב גמור, "כמו יצר טוב ממש".</p>
        </div>
        <div data-book="2" data-parasha="6" data-lesson="8" class="long-text">
              <h2 style="text-align:center">יהודי כשומר פיקדון ה'</h2>
             <p style="font-size:25px; font-weight:bold; text-align:center">כי יתן איש אל רעהו... לשמר (שמות כב,ו)</p>
            <p>פרשתנו מפרטת את דיני השומרים ('ארבעה שומרים' - שומר חינם, שומר שכר, שוכר ושואל), ומידת אחריותם לפיקדון שהופקד בידם.

ידוע, שמאחורי הרובד הגלוי של דברי התורה מסתתרים רעיונות רוחניים פנימיים ועמוקים. גם סוגיית ה'שומרים' מתפרשת בתורת החסידות באופן מעמיק יותר, תוך הדגשת המשמעות הרוחנית של הדברים, המתווה ליהודי את דרכו בעבודת-ה'.</p>
            <p style="font-size:25px; font-weight:bold; text-align:center">הנשמה כפיקדון</p>
            <p>כל יהודי הוא שומר. הוא מחזיק בפיקדון שהפקיד בידו הקב"ה. נשמתו של כל יהודי היא "חלק א-לוה ממעל ממש" - חלק מהקב"ה, כביכול, שהופקד למשמרת בתוך גופו של היהודי.

תפקידו של יהודי - לשמור כראוי פיקדון זה, והוא אינו יכול להסתפק בשמירה בלבד. הפיקדון הנשמתי דורש 'טיפול' מתמיד - לבד מהצורך לשמור על הנשמה לבל תיפגם על-ידי העולם הגשמי והחומרי, חייב השומר להשיג את המטרה שלשמה ירדה הנשמה - "ירידה זו היא צורך עלייה". על השומר לעסוק בקיום התורה ומצוותיה, כדי להעלות את הנשמה למדרגה גבוהה יותר.

חובת השמירה מקבלת תוקף מיוחד בשבועה שמשביעים את הנשמה קודם ירידתה לעולם, כמאמר חז"ל, שמשביעים את הנשמה: "תהי צדיק ואל תהי רשע".</p>
            <p style="font-size:25px; font-weight:bold; text-align:center">סוגים ביצר-הרע</p>
            <p>מה קורה אם השומר לא שמר כראוי על הפיקדון שברשותו? אומרת פרשתנו: "על כל דבר פשע, על שור, על חמור, על שה, על שלמה, על כל אבידה... ישלם שניים לרעהו".

מסבירה תורת החסידות: "על כל דבר פשע" - יש מצב שהיהודי פושע בפיקדון שהופקד בידו. וכיצד הוא מגיע למצב זה? כהמשך הפסוק: "על שור, על חמור, על שה, על שלמה". ומפרשת החסידות: רמז יש כאן לסוגים שונים בנפשו הבהמית של האדם.

'שור' - תכונתו היא 'שור נגח', תקיפות ואי-התחשבות. 'חמור' - עליו אמרו, שגם בתקופת תמוז קר לו. זו האדישות, שגם כשמאיר האור האלוקי הגדול ביותר, הוא נשאר בקרירותו ובאדישותו. 'שה' - "שה פזורה ישראל", העדר תוקף עצמי, הנטייה ללכת לאיבוד אחרי העמים שמסביב ולנהוג כמעשיהם. 'שלמה' - היא בגד, שעליו נאמר: "ובגד בוגדים בגדו", זו הבגידה בה'. אלה ארבעה סוגים של יצר-הרע שגורמים ליהודי למעול בפיקדון שבידו.</p>
            <p style="font-size:25px; font-weight:bold; text-align:center">לשלם כפל</p>
            <p>וכיצד מתקנים מצב כזה? אומרת התורה: "ישלם שניים לרעהו". הדרך לשוב בתשובה ולתקן את הדברים שנפגמו, היא על-ידי 'תשלומי-כפל'. כמאמר חז"ל: "היה רגיל לקרות דף אחד - יקרא שני דפים". יש להכפיל את לימוד התורה וקיום המצוות, כחבל שנקרע, שבמקום הקשר הוא כפול בעוביו.

כשיהודי מכפיל את לימוד התורה וקיום המצוות, משלם הקב"ה מידה כנגד מידה, ומביא לידי כך שגם הזדונות ייהפכו לזכויות ושגם הנפש הבהמית תסייע לעבודת-ה' - שהתכונות השליליות שנמנו לעיל ייהפכו לתכונות חיוביות בעבודת-ה'.</p>
        </div>

        <div data-book="2" data-parasha="7" data-lesson="1" class="long-text">
               <h2 style="text-align:center">מידת העצלות</h2>
             <p style="font-size:25px; font-weight:bold; text-align:center">תרומה (שמות כה:א-כז:יט )</p>
            <p>הפרשה מתחילה בדברי ה' למשה רבינו לצוות את בני ישראל לתרום את חומרי גלם הנחוצים לבניין המשכן. "וזאת התרומה אשר תיקחו מאתם, זהב וכסף ונחושת. ותכלת וארגמן ותולעת שני, ושש ועזים. ועורות אילם מאודמים ועורות תחשים, ועצי שיטים. שמן למאור, בשמים לשמן המשחה, ולקטורת הסמים. אבני שוהם ואבני מלאים לאפוד ולחושן" (שמות כה ג-ו).

"אור החיים" הקדוש זצ"ל כותב שהסדר בו מוזכרים החומרים שיש להביא למשכן – קשה להבנה; אבני השוהם ואבני המילואים הינן התרומות היקרות ביותר מכל הרשימה המוזכרת, ולכן היה מתאים יותר לכאורה להזכירן ראשונות. הוא משיב על פי דברי המדרש שמספר כיצד נתרמו אותן אבנים יקרות. אבנים אלה נתרמו למשכן על ידי הנשיאים, לאחר שכל שאר התרומות כבר נאספו. הנשיאים מלכתחילה תכננו לחכות עד שכל שאר העם יתרמו את תרומותיהם למשכן, ולהביא את מה שיחסר. אולם תכניתם לא צלחה, כיוון שהעם בהתלהבותו הרבה תרם את כל מה שהיה נצרך, מלבד את אותן אבנים יקרות. המדרש ממשיך וכותב שהקב"ה לא היה מרוצה מהנהגת הנשיאים בעניין זה, כיוון שהם התעכבו בתרומתם למשכן והם נענשו בכך שה"יוד" שבשמם נחסרה באחד המקומות בתורה. על פי מדרש זה, מסביר האור החיים שמכיוון שתרומת אבני השוהם ואבני המילואים הייתה כרוכה בפגם מסוים שהיה בהתנהלות הנשיאים, מוזכרות אבנים אלו בסוף הרשימה. למרות ערכן הגשמי הגבוה מאוד – הכישלון הרוחני שנגרם בתרומתן הפך את ערכן לנמוך מכל שאר חומרי הגלם האחרים.

ר' חיים שמואלביץ זצ"ל שואל על כך, כיצד ניתן להבין מדוע כעס הקב"ה על הנשיאים? הרי מה שהניע אותם לעכב את תרומתם נראה מובן מאוד – מדוע הם נענשו רק מפני שבאופן בלתי צפוי התנהלו העניינים אחרת מכפי שחשבו? הוא משיב, בהביאו את הסברו של רש"י על עונשם: "ולפי שנתעצלו מתחילה, נחסרה אות משמם". מילותיו של רש"י מגלות שהסיבה האמיתית להתעכבותם של הנשיאים הייתה עצלותם! מאחורי כל הסיבות שהיו נראות ערכיות ונעלות מאוד, עמדה למעשה מידת העצלות, והיא שעכבה אותם מלתרום את תרומתם.

בעל המסילת ישרים כותב באריכות כיצד בכוח העצלות למנוע מהאדם למלא את חובותיו כראוי, ואלה מילותיו: "והנה אנחנו רואים בעינינו כמה וכמה פעמים, שכבר לבו של האדם יודע חובתו ונתאמת אצלו מה שראוי לו להצלת נפשו... ואף על פי כן יניחהו, לא מחסרון הכרת החובה ההיא ולא לשום טעם אחר, אלא מפני שכבדות העצלה מתגברת עליו" הוא ממשיך וכותב שהסכנה הגדולה בעצלות היא שאדם מוצא לו סיבות רבות ה'מצדיקות' את התעצלותו בעבודת ה'. "ואם תשאל את פי העצל, יבוא לך במאמרים רבים ממאמרי החכמים, והמקראות מן הכתובים, והטענות מן השכל, אשר כולם יורו לו, לפי דעתו המשובשת, להקל עליו... והוא איננו רואה שאין הטענות ההם והטעמים ההם נולדים לו מפני שיקול דעתו, אלא ממקור עצלותו הם נובעים, אשר בהיותה היא גוברת בו, מטה דעתו ושכלו אל הטענות האלה". לכן, הוא בא ומזהיר את האדם שכאשר הוא עומד בפני בחירה כלשהי בין שתי אפשרויות – שייזהר מאוד ויבדוק פעם ופעמיים לפני שבוחר באפשרות הקלה יותר, כיוון שמונח באדם מניע יסודי של עצלות העלול לגרום לו לבחור באפשרות זו רק בשל עצלותו ולא באופן מוצדק.

ה"מסילת ישרים" מלמדנו שגם הטיעון ה'ערכי' ביותר עלול להיות בסך הכל כיסוי ליצרו של האדם המנסה למנוע ממנו התקדמות ועשייה. ניתן לראות דוגמא מדהימה לכך בהקדמת הספר "חובות הלבבות". רבנו בחיי, מחבר הספר, כותב שם שלאחר שהחליט לכתוב את ספרו הוא שינה את החלטתו בעקבות כמה סיבות: "בעיני היה הדבר כבד מדי עבורי ודעתי מדי קצרה לזה, ומפני שאינני יודע את השפה הערבית על בוריה, אשר בה חברתי את חבורי... ופחדתי פן אטרח בדבר שהוא למעלה מכוחי... עד שחשבתי בלבי לחזור בי ממחשבתי, ולהסיח את דעתי ממה שהחלטתי לעשות". אולם לאחר מכן הוא חשב שייתכן והמניעים שלו אינם טהורים לגמרי. "וחשדתי את נפשי שהיא בוחרת במנוחה ובעצלות, בהשקט ובבטחה, וחששתי שעזיבת המחשבה הזאת נובעת מרצון התאווה, ושרצון זה, הוא שהטה אותי אל דרך המנוחה והשלווה והוא שנתן לי את הדחיפה להחליט על עזיבת המחשבה הזאת, ולשבת במושב העצלות". לבסוף הוא החליט לכתוב את ספרו, לתועלתם הנצחית של כלל ישראל. קשה לתאר את פני עולם התורה ללא הדרכתו המוסרית של ספר "חובות הלבבות". הסיבות שכתב בתחילה מדוע לא לכתוב את ספרו החשוב נראות הגיוניות וצודקות, אולם הוא, ממקומו ומדרגתו, הבין שהן נגועות ב"רצון התאווה" ל"מנוחה ועצלות" כדבריו. אם אדם כה גדול כבעל "חובות הלבבות" בעצמו, כמעט ונפל שבי בידי יצר הרע של העצלות, על אחת כמה וכמה, כל אחד מאיתנו ודאי נתון בסכנת אותו יצר של מידה הרסנית זו. בדרך כלל יש לאדם סיבות הנראות לו כמוצדקות והגיוניות מאוד מדוע לא לפעול במצבים ונקודות בחייו בהן יכול היה להתפתח ולהתעלות בעבודת ה'. יש לחיות תמיד עם "יד על הדופק" ולזכור שפעמים רבות המניע האמיתי הוא מידת העצלות.

יצר הרע של העצלות הוא יצר ערמומי מאוד, הוא מסוגל להתעטר באצטלאות של המידות הנעלות ביותר, ובמיוחד במידת הענווה. ר' משה פיינשטיין זצ"ל כותב שהנטייה האנושית המוטעית לדימוי עצמי נמוך נפוצה מאוד. הטועים בה, מניחים שהם באמת מוגבלים מאוד בכישרונותיהם ויכולותיהם, ושאין שום סיכוי בעולם שהם יגיעו לגדולה. הוא כותב שצורה זו של "ענווה" נובעת מהיצר הרע. גישה כזו נובעת למעשה ממידת העצלות, הגורמת לאדם להתאוות לנוחות ומנוחה. לא קל להגיע לגדולה; הדרך ארוכה ודורשת השקעה, מאמץ ונכונות לעמוד גם בפני מכשולים ואפילו כישלונות. הקושי הזה, הוא המושך אותנו 'לברוח' ולהשתחרר מהמחויבות אפילו רק לנסות. וודאי שמדובר בבחירה הקלה והפשוטה ביותר.

לאורך חייו, תמיד יעמוד האדם בפני הזדמנויות לפתח את עצמו, להתעלות ולהגיע לדרגות גבוהות בעבודת ה' האישית שלו, ובהשפעתו על אחרים. מעניין הנשיאים אנחנו יכולים ללמוד, שייתכן והגורם החזק ביותר בנפש אדם שמונע ממנו לממש את הפוטנציאל שלו, הוא השאיפה לנוחות ומנוחה הנובעת ממידת העצלות. זה מה שגורם לאדם ליַצר אינספור 'סיבות' והסברים מדוע הוא אינו עולה ומתקדם כפי שהיה יכול. ה"מסילת ישרים" מלמדנו כיצד יש לזהות את התירוצים האלה ולדעת שעל פי רוב הם דברי היצר הרע בלבד ושיש להתעלם מהם ולהמשיך במאמצים לעלות, להתעלות, לפעול ולעשות. מי ייתן ונזכה כולנו להתגבר על יצר הרע החזק הזה ולבחור תמיד בטוב – גם אם הדרך אליו ארוכה ומפותלת.</p>
        </div>
        <div data-book="2" data-parasha="7" data-lesson="2" class="long-text">
             <h2 style="text-align:center">על קדושה פנימית וחיצונית</h2>
             <p style="font-size:25px; font-weight:bold; text-align:center">תרומה (שמות כה:א-כז:יט )</p>
            <p>פרשת השבוע שלנו, היא משאת נפשו של כל אדריכל. היא מכילה תיאור מפורט של מבנה המשכן, שהיה מעין "מקדש נישא" על כתפיהם של בני ישראל, במשך ארבעים שנות נדודיהם במדבר, עד שהגיע למקומו הקבוע בירושלים.

במרכזו של המשכן ניצב ארון הקודש ובתוכו לוחות הברית, שעשרת הדיברות חקוקים עליהם. ארון הקודש היה מעין תיבה מרובעת עשויה עץ, מצופה זהב טהור מבפנים ומבחוץ. (שמות כ"ה:11): "וציפית אותו זהב טהור, מבית ומחוץ תצפנו".

הצורך לצפות את צדו החיצוני של הארון בזהב, מובן מאליו: הרי ברור לנו מדוע הפריט החשוב ביותר במשכן כולו, צריך להיראות מלכותי ומפואר. אך נשאלת השאלה, מה היה הצורך הגדול לצפות בזהב גם את חלקו הפנימי של הארון, הרי הוא מוסתר מעין כל?

הגמרא (מסכת יומא, דף ע"ב ע"ב) מסבירה: תבנית הארון, הזהה בפנימיותו ובחיצוניותו היא סמל למהותו של האדם השלם. כלומר, המראה וההתנהגות החיצוניים של האדם צריכים להיות זהים לפנימיות שלו. או במילים אחרות – "אל תהיה צבוע!"

כולנו מכירים לפחות אדם אחד, שמתנהג בצורה מזויפת – מחייך לקראתך בקלות, אך מוכן לתקוע לך סכין בגב, אם רק יצא לו מזה משהו. למרבית הצער, חלק מיכולתנו להתמודד עם החיים סביבנו, תלויה בכושר ההבחנה שלנו בין המזויף לאמיתי. (ילדים קטנים מצליחים באופן מוצלח ביותר לרכוש לעצמם את היכולת הזו). יתכן שלזה התכוון שלמה המלך, כשאמר בספר משלי: "נֶאֱמָנִים, פִּצְעֵי אוֹהֵב; וְנַעְתָּרוֹת, נְשִׁיקוֹת שׂוֹנֵא." – טוב כעסו של ידיד מנשיקתו של האויב, לפחות אתה יודע מה או מי עומד לפניך!</p>
            <p style="font-size:25px; font-weight:bold; text-align:center">כשר מבחוץ – 'טרף' מבפנים</p>
            <p>אחד הפלאים הגדולים ביותר ביהדות, היא הדרך בה השפה העברית חושפת את האמת על חיי היומיום שלנו. המילה הנרדפת לפרצוף – 'פנים', זהה כמעט לחלוטין למילה המתארת את התוך – 'פנים' (כשהאות פ"א מנוקדת בשווא). דבר זה מלמד אותנו, שהפרצוף שלנו צריך לשקף את מה שאנחנו מרגישים או חושבים מבפנים. (וזה אגב עומד בניגוד גמור למילה האנגלית 'face', שגזורה מהמילה 'façade', שפירושה – מראה חיצוני או העמדת פנים). הסלידה של היהדות מכל נושא הצביעות מופיעה גם בדיני הכשרות. ישנו איסור אחד, מפורסם בעולם כולו, החל על כל יהודי – איסור אכילת בשר החזיר, או כל תוצר שעשוי מהחזיר. יחד עם זאת מעניין לציין, שאין שום רמז בתורה על כך שהאיסור הזה הוא אכן חמור יותר מאכילת חרקים לדוגמא. מדוע אם כן, התפתח בעולם דגש מיוחד דווקא על איסור אכילת החזיר? התורה אומרת לנו (ואנשי הזואולוגיה מצטרפים אליה בהסכמה רבה), שהחזיר הוא בעל החיים היחידי בעולם, שבצדו החיצוני קיימים סימני הכשרות הדרושים (הוא מפריס פרסה ושוסע שסע), אך בצדו הפנימי, סימן הכשרות הדרוש – חסר (הוא אינו מעלה גרה). החזיר אם כן, מייצג את מה שמבחוץ נראה לנו כשר, אך מבפנים הוא למעשה טרף גמור! סוג כזה של צביעות מתואר גם בגמרא, כאחד מאופני ההתנהגות, שהקב"ה סולד ממנה בצורה חריפה ביותר. זו הסיבה, שהחזיר נתפס כחיה המגונה ביותר.</p>
            <p style="font-size:25px; font-weight:bold; text-align:center">כי האדם עץ השדה...</p>
            <p>ונחזור כעת לפרשה שלנו... נותרנו עדיין עם שאלה אחת מטרידה מאד: אם ארון הקודש מצופה כולו זהב טהור, הן בצדו הפנימי והן בצדו החיצוני, אז מדוע היה צורך להכין את השלד של הארון מעץ?! האם לא היה פשוט יותר להכין את הארון מיציקה אחת של זהב טהור?

יש לכך תשובה נפלאה – השגת טוהר ויושר פנימיים אינה מתרחשת בן לילה. כמו כל מטרה נשגבת וחשובה, גם כאן יש צורך בצמיחה עקבית ויציבה לשם השגת המטרה. העץ – שהוא חומר אורגני ודינאמי – מייצג את התפיסה הזו, את הצמיחה הנחוצה להשגת המטרה הסופית.

היהדות איננה דת של "הכל או לא כלום" וקיום מצוות התורה יכול להיעשות בצורה מדורגת. ניתן להתחיל עם הדלקת נרות שבת, או עם לימוד פרשת השבוע למשך רבע שעה בכל יום. יתכן שתבחרו דווקא לומר בכל לילה את קריאת שמע שעל המיטה או שתיטלו את ידיכם "נטילת שחרית". דמיינו שאתם מגששים את דרככם בתוך מכרה של זהב, כשכל מצווה ומצווה היא חתיכה של זהב בפני עצמה. כמובן שהשאיפה היא, בשלב מסוים, לקיים את כל המצוות באופן שלם. אבל גם אם ניקח על עצמנו רק מצווה אחת, נוכל להעשיר ולהצמיח את חיינו באופן משמעותי ביותר. מה שחשוב הוא, לא על איזה שלב אנו עומדים בסולם, אלא לאיזה שלב אנו שואפים להגיע וכמה שלבים כבר טיפסנו עד כה. אף עץ אינו משווה את עובי הגזע שלו לגזעו של עץ אחר. צמיחה בדרך התורה זהה בכל מקום בעולם וכל מאמץ שאנו עושים בכדי להתקרב עוד קצת אל הקב"ה – יוצר השפעה מצטברת. יתכן וזו הסיבה שהתורה משווה את האדם לעץ השדה (דברים כ':19): "כי האדם עץ השדה".</p>
            <p style="font-size:25px; font-weight:bold; text-align:center">כוחה של תורה</p>
            <p>הגמרא (במסכת ברכות דף כ"ח ע"א) מספרת, שלישיבתו של התנא המפורסם, רבן גמליאל, היה תנאי קבלה אחד ויחיד – שפנימיותו של המועמד תהיה זהה באופן מוחלט לחיצוניותו! רבן גמליאל הסכים לקבל רק את האנשים הישרים, הכנים והמשוחררים מכל רמה של צביעות.

הגמרא ממשיכה לספר, שלאחר שרבן גמליאל פרש מתפקידו כראש הישיבה, הונהגה מדיניות חדשה, על פיה, כל תלמיד – מתאים או לא מתאים – רשאי להצטרף. מאות תלמידים חדשים מיהרו להירשם ולהצטרף לישיבה. בנקודה זו, רבן גמליאל מאד התעצב אל לבו, ואמר: "הייתכן, שחס ושלום, אני מנעתי במו ידי את לימוד התורה מאנשים רבים כל כך?!"

בעל חידושי הרי"מ (חי באירופה במאה ה-19) שואל על כך: מה בעצם ניסה לומר פה רבן גמליאל? הרי ברור שידע לאורך כל הדרך, כי תנאי הקבלה שהנהיג בישיבה, מנעו ממספר עצום של תלמידים להצטרף! אז מדוע הוא כל כך הופתע והתעצב על כך כעת? התשובה לכך, שרבן גמליאל גילה דבר אחר, שלא היה ברור לו קודם לכן. הוא גילה, שכל התלמידים הללו, לאחר שהסתופפו זמן מה בצל קורת הישיבה, הפכו גם הם לאנשים ישרים וכנים וזאת, רק בזכות לימוד התורה שלהם. הוא גילה, שלתורה עצמה יש כוחות לרומם את האדם לרמה נשגבת ביותר. לפני מספר שנים, שוחחתי בפרטיות עם תלמיד חכם גדול בתורה ואמרתי לו: "רבי, אני כל כך שמח על ההזדמנות שניתנה לי ללמוד תורה. בלעדיה, אני לא יודע היכן הייתי עומד היום".

הרב הביט בי ואמר: "גם אני".

בתחילתה של פרשת השבוע, הקב"ה מצווה על העם היהודי: "ועשו לי מקדש, ושכנתי בתוכם" (שמות כ"ה:8). הגמרא מציינת, שמבחינה לשונית, היה נכון יותר לכתוב: 'ועשו לי מקדש, ושכנתי בתוכו'. מדוע בחרה התורה להשתמש דווקא במילה "בתוכם"?

חכמינו מסבירים, שמטרת המשכן היא לא רק יצירת בית עבור הקב"ה, אלא ובעיקר הקדשת מקום לקב"ה בלבו של האדם היהודי, החייב אף הוא לשאוף ולהפוך את עצמו למעין "משכן קטן ומהלך" של קדושה וטוהר.

בואו נבנה את המשכן הפרטי שלנו ובואו נשאף לכך, ש"הארון" שנציב בתוכו, יהיה עשוי מעץ, אך מצופה זהב טהור, מפנים ומחוצה לו.</p>
        </div>
        <div data-book="2" data-parasha="7" data-lesson="3" class="long-text">
            <h2 style="text-align:center">אדם מול מנורת הזהב</h2>
             <p style="font-size:25px; font-weight:bold; text-align:center">תרומה (שמות כה:א-כז:יט )</p>
            <p>אנו שבים השבוע אל האלגוריה, אל הפירוש בדרך הסמל. במקרה שלנו זה גם מובנו העמוק של פשט הכתוב ומשמעותה של הפרשה. כי מדובר בפרשת סיפור המשכן על תבניתו המדויקת.

ב"פרשה ופשרה" עמדנו כבר על השאלה בה התחבטו ראשוני הפרשנים כמו גם האחרונים: מדוע משכן זה, שמשך קיומו בחייו ההיסטוריים של העם, היה קצר מאוד, זכה ל"כיסוי" ולסיקור כה נרחב: חמש פעמים מספרת לנו התורה בספר "שמות" את אותו סיפור. מקדישה לנושא ארבע פרשיות ("תרומה", "תצווה" "ויקהל", "פקודי"). היא תורמת למשכן למעלה מארבע מאות (400!) פסוקים, שרובם אינם מחדשים מאומה, ובמקרים רבים הינם חזרה מילולית מדויקת על הפסוקים, אשר הופיעו בפרשה קודמת.

זאת ועוד, הואיל והתורה נצחית היא, חייבות פרשיותיה להיות אקטואליות בכל דור. אם כן, מה מסוגל הסיפור המפורט של בניית המשכן לתרום לבן דורנו, שבונה גורדי שחקים, ממריא אל החלל החיצון ועוסק בהנדסה גנטית?

אכן, מצאנו בעיון קודם לפרשה, ששתי השאלות יוצרות יחד את התשובה לתמיהת הפרשנות: הואיל ובמהות המשכן חייבת להיות כלולה משמעות רלוונטית גם לבני הדורות המאוחרים (כולל דורנו), טמונה בוודאי משמעות זו בפירוט הנרחב והממצה של הפרשיות ובירידת הכתובים אל פרטיו של מבנה המשכן.

המשכן, גילו לנו הפרשנים, נוצר לפי הדגם של היקום. בו משתקפת הבריאה כולה (קיימת גם התאמה בין פסוקי מעשי בראשית, לבין פסוקי בניית המשכן). אבני היסוד של היקום פשוטות הן במקורן ומשותפות לכל נוצר. המגוון האדיר והשופע של תופעות הטבע כולל אותנו, בני אנוש – שרשו במינון ובהרכב משתנה של אותם יסודות בראשית הפשוטים. כך, שכל המופיע לנגד עינינו, מן הגלקסיות האדירות, המשוטטות במרחבים האדירים של החלל, ועד לחרק, עד לגרגיר החול (ולאדם) – כפוף למספר חוקים פיסיקאליים בסיסיים.

b>עולם הרוח אינו שונה. מערכת חוקי המוסר שלו פשוטה אף היא. היא מתגלמת, במקביל לחוקי הטבע, בכל היש הנברא בעולם, כולל כמובן באדם.

על כן, המשכן הוא השתקפות של תבל ומלואה, על רזיה העמוקים. גם באדם, הוסיפו לנו פרשנים אלה, משתקפת בבואת הבריאה. אלו שלושה שהם אחד. כך, בבוא האדם לנסות להבין את עצמו, לעמוד על רז ערכיותו – עליו לחדור אל תעלומת המשכן. עליו לחשוף, מבעד למעטה הגשמי של פרטי המבנה, ושל כלי הקודש שהוצבו בו, את המהויות הרוחניות הגלומות בהם. כך יגלה האדם גם את עצמו.

כשם שבכל תופעות הטבע קיימים רבדים-רבדים, כך הוא במשכן ובאדם. כשם שחשיפת כל רובד מגלה שהינו מכסה, אשר הסתיר רובד עמוק ממנו, כך הם הרבדים בנפשו של אדם. עמוקים הם עד אין חקר. בעבר, עמדנו על איזון הכוחות הרוחניים שבנפש האדם, הטמון בסוד המנורה, הפעם, נעמיק אל רובד פנימי יותר.

אך קודם כל פסוקי הפרשה:

"ועשית מנורת זהב טהור, מקשה תיעשה המנורה ירכה וקנה, גביעיה, כפתוריה ופרחיה ממנה יהיו" (שמות כה, לא-לב עיין שם בהמשך).

ועתה לדימוי האלגורי:

"ועשית מנורה" – היא האדם שהוא כמנורה. מוכן לקבל ולהאיר, בעזרת ה', על ידי תורה ומעשים טובים. ועל כן, היא י"ח טפחים (גובהה), כמידת אדם בינוני. יאמר שעם היותו חומר עכור, יעשה עצמו יקר וחשוב כזהב, ושהיה טהור מכל סיג חלאה לכלוך עוון אשר חטא. והתנאי האחד להיעשות האדם מנורה טהורה, הוא לקבל ייסורין, להתיר ולמרק כל חלאה, וזה – "מקשה תיעשה המנורה"? על ידי הכאות כמקיש בקורנס – שהוא משל אל הייסורין – תיעשה המנורה. ובכלל הדבר, שתהיה כולה מעשה זהב אחד ולא כחתיכות הרבה, שלא יהיה כל אבר מחתיכה אחת, ויחברם, רק בלי פירוד מתחילתם, משל לאחדות כל אבריו, שלא יטמא אחד מהם וייפרד איכותו מיתר אבריו, "כי אם לכולם אחדות".

והנה שלושה דברים שצריך האדם להכניע תאוות יצרו בהם. הלא המה א. התשמיש (היצר המיני), ב. הדיבור – כי המרבה דברים מרבה חטא, ג. אכילה ושתיה. על האחד אמר "ירכה" הוא התשמיש – כי על כן נקראו בנים יוצא ירך אביהם – ואמר, שגם הוא יהיה מרוסן ונכנע, בל ירבה תאוותו. ועל הדיבור אמר "וקנה" – הוא הקנה שהדיבור יוצא ממנו. גם הוא יהיה זהב טהור, שלא ידבר רק דברים טהורים ומעטים, כזהב טהור. ויהיה נכנע מלהשיב כרמז "מקשה" – נעלב ואינו עולב. ועל השלישי אומר "וגביעיה" – שהוא גביעי יינה, "וכפתוריה" הוא מאכל ומלבוש... וגם "פרחיה". הם יתר ההוצאות שיפריח ויתפשט בהם – כולם "ממנה יהיו" – שלא ייהנה מן הזולת, רק יסתפק בשלו. כי בעושה כן, לא ירום לבבו להתגאות" (אלשיך).

העברי התבונן במנורת הזהב, וזו לימדה אותו את משמעות החיים הבריאים והנאצלים. היא בישרה לו, שסוד האושר האנושי טמון ביכולת האדם לכוף את כל ביטויי רוחו וגופו למטרה גדולה ועליונה. מטרה לא אנוכית, שתעניק לנפש אחדות, ותסיר ממנה את כבלי הפיצול האומלל, הנובע מן הכוחות והיצרים המשתוללים בה.

אכן, אמת גדולה. הנה דוגמא. כל בעיותיה הרוחניות של חברתנו נובעות בגלל היעלמותה של אמת זו. דור בוני המדינה, למשל, מתרפק בגעגועים ובכאב על החזון שפיעם בלבו, ואשר נמוג כליל בשנת הארבעים לחייה.

היה זה חזון שהפך את חייו לאיכותיים ושלמים יותר, אם כי זה חזון חלקי החייב להיעלם במשך הזמן. דור זה אינו מבין את הנוער ("מה קרה לו?"), הוא שוכח שהיתה לו מטרה - הקמת המדינה. היא מלאה את לבו. לה שִעבד את כל כוחות הגוף והנפש, ואותה נשא בדומיה, בסיפוק, אף בשמחה, בסבל ובמאמץ. היה בשביל מה. הנה הוא שותף למעשה היסטורי כביר.

מבחינה חומרית לא היה בידי דור זה אפילו החצי מן המצוי בידי הצעיר בימינו, ועם זאת, היה מאושר. בעוד צעירינו כיום "מחפשים את עצמם" בתסכול גובר, שוקעים בניהיליזם ובנהנתנות, המותירים אחריהם שובל של עצב. וכל רוח מצויה, מפזרת אותם מארצנו אל כל מדינות העולם.

מדוע? כי אין בלבו חזון, או מטרה רוחנית למענה כדאי לחיות ולהקריב. כך שהחיים נטולי משמעות, והוא נסחף כמעט בעל כורחו במערבולת היצרים כולם.

העברי ידע שהמשכן אינו אתר פולחן, כי אם מקדש ההיזכרות. הוא בא בשעריו, כדי לחדש ולהיזכר באמיתות לאורן יחיה, כדי להשיב את האחדות לנפשו המתפצלת מאליה בשווקי החיים, וכדי להציב שוב את המטרה של עבודת ה' (שהיא עילויו של אדם) בראש מעייניו. למען תאיר מנורת חייו, ותעניק לו מאורה המחיה.</p>
        </div>
        <div data-book="2" data-parasha="7" data-lesson="4" class="long-text">
            <h2 style="text-align:center">המגבית המביכה</h2>
             <p style="font-size:25px; font-weight:bold; text-align:center">תרומה (שמות כה:א-כז:יט )</p>
            <p>בפרשתנו זו נקרא על המגבית הראשונה בתולדות עם ישראל. היא נערכה זמן קצר אחרי מעמד הר סיני. מאז מלומד עמנו, בנוסף לייסורים, גם במגביות. אולם, מגבית ראשונה זו היתה לבן ישראל, המאמין בא-ל אחד, המביכה שבמגביות. לפחות ממבט ראשון.

המגבית התנהלה במרץ, היתה ססגונית ורבת היקף. בני ישראל תרמו לה מכל הלב ומכל הבא ליד: "זהב וכסף ונחושת, ותכלת וארגמן ותולעת שני ושש ועזים, ועורת אילם מאדמים… ועצי שטים, שמן למאור, בשמים… אבני שהם…" (שמות כה, ג-ז). המטרה היתה נעלה ביותר: "ועשו לי מקדש ושכנתי בתוכם" (שם, ח). האלוקים ביקש, כביכול, לשכון בין בני אדם בבית משלו, בית, בו יעמדו שולחן, ארון, מנורה, מזבחות ושאר פריטים, המוזכרים בפרשת השבוע (פרקים כה-כז).

וזו בדיוק הבעיה, הנקודה המביכה שבמגבית ההיא. שכן "בשעה שאמר הקב"ה למשה 'עשה לי משכן', התחיל [משה] מתמיה ואומר: כבודו של הקב"ה מלא עליונים ותחתונים, והוא אומר עשה לי משכן?" (מדרש רבה שמות לד, א). הפרשנות המקראית לדורותיה תמהה יחד עם משה על הסתירה והניגוד, לכאורה, בין החינוך להאמין באלוקים אחד, רוחני, אין סופי, שאינו נתפס כלל במושגי המרחב והזמן, לבין בקשה זו, האומרת: "ארד ואצמצם שכינתי בתוך אמה על אמה" (במדרש שם). האם לא דיברו לוחות הברית בשפה שונה באסרם עשיית פסל ותמונה לאלוקים, במאבקם נגד כל ניסיון להמחשת האלוקות?</p>
            <p style="font-size:25px; font-weight:bold; text-align:center">המשכן כויתור</p>
            <p>אכן, הסתירה קיימת. המושג "אלוקים" בטהרתו מנוגד לרעיון המשכן הארצי. אולם, דווקא בני ישראל, כפי שמתברר, דרשו את הקמתו. חוש מציאותי ובריא הנחה אותם בהעלותם תביעה זו:

"רבש"ע", טענו, "מלכי גויים יש להם אהל ושולחן ומנורה ומקטר קטורת וכן הוא תכסיסי מלוכה… ואתה הוא מלכנו… לא יהיו לפניך תכסיסי מלוכה? אמר להם: בני, אותם בשר ודם צריכים לזה אני איני צריך" (מדרש אגדה).

תשובתו של האלוקים ברורה: "אני איני צריך", המבקשני, ימצא אותי בלבו. אולם, בני ישראל עמדו על דרישתם, ועל כן: "עשו מה שאתם חפצים, אלא, עשו אותו כאשר אני מצוה אתכם" (שם). לא האלוקים זקוק למשכן, כי אם האדם. המשכן הוא הפשרה בין האמת המוחלטת, לבין טבעו המוגבל של האדם. זהו הוויתור האלוקי לאנושי שבנו, המבקש להשביע גם את החושים במה שיזכיר לו את נוכחות האלוקים. לא די באידיאלים מופשטים ונשגבים כדי לקיים נוכחות זו בלב. אלו לעולם לא ינצחו את עגלי הזהב למיניהם, הקורצים והנוצצים במוחשיותם ובחושניותם המשכרת. כי האדם נוטה מטבעו למוחשי. המשכן הממשי מסוגל להיות תחליף לעגל. הוא יסייע בידם בעת ההתמודדות בין הכוחות המנוגדים שבלבם. באמצעותו יקל עליהם להתקשר אל האלוקי, אל המופשט מעבר לחושים.</p>
            <p style="font-size:25px; font-weight:bold; text-align:center">היקום – המשכן – האדם</p>
            <p>בני ישראל דרשו משכן, והאלוקים הסכים לדעתם. אולם, את תבניתו, תכניותיו ושרטוטיו סיפק לצוות ההקמה האנושי האלוקים עצמו. "כפי שאני מצוה אתכם" (במדרש הנ"ל). לפניכם התכנית, אתם בצעו אותה – במדויק.

זוהי הוראה משמעותית. היא מעניקה עומק לא ישוער וערך נצחי למשכן. בהוראה זו יצא המשכן מגבולות העשייה האנושית גרידא והפך, אחרי בריאת העולם, לעוד מעשה יצירה של האלוקים. בתבנית המשכן – "בתבניתם אשר אתה מראה בהר" (שם כה, מ) – משתקף מבנה היקום עצמו, על אחדותו ורבגוניותו, על הגלוי והנסתר שבו, על החומרי והרוחני שביסודו.

כך היא דעת הפרשנות הקדומה והמאוחרת כאחת. מן המדרש, האומר, שהמשכן: "שקול כנגד מעשה בראשית", ועד לחוקרי מקרא מודרניים, שמצאו עקרון זה גם במבנה הפרשיות עצמן, במקבילות שבין פרשת "מעשה בראשית", המתארת את בריאת העולם, לבין פרשיות הקמת המשכן. מקבילות במבנה תחבירי, בחזרה שיטתית של מילים מסוימות ובהתאמה רעיונית, המתגלה בפסוקים ובמקופל בהם (עיין בספרה של ד"ר נ' ליבוביץ "עיונים בספר שמות" עמ' 348).

יקום, משכן, ואדם. האדם הניצב בינותם. משולש שווה צלעות, המעורר את המחשבה ואת הדמיון, לרצות לחתור אל הסוד הפנימי. האלוקים ברא עולם לאור תכלית מסוימת ושיכן בו אדם. אדם, הבונה – במעשה מקביל ולפי אותה תכנית – משכן בתוך העולם, כדי להשכין את שכינת האלוקים בתבל.

בהבנת הקשר והמסומל בו, עסקו הפרשנים הדגולים. גם אוהבי הפשט שביניהם נזקקו בפרשה זו אל סמלים מתחום הקבלה, האלגוריה והסימבוליקה היהודית. הדבר מתבקש מאליו.</p>
            <p style="font-size:25px; font-weight:bold; text-align:center"> חכמת המנורה המאירה</p>
            <p>סמלי המנורה, שעמדה במשכן, יבהירו לנו מעט את האמור לעיל. הנה פסוקי המקרא, המתארים אותה:

"ועשית מנורת זהב טהור מקשה… ירכה וקנה… ממנה יהיו. וששה קנים יוצאים מצדיה שלשה קני מנרה מצדה האחד ושלשה קני מנורה מצדה השני… ועשית את נרותיה שבעה והעלה את נרותיה והאיר על עבר פניה". (שם כה, לא-לז).

נתבונן בה בעיניה של הפרשנות המקורית, ובמילים ספורות נמסור את תמצית הרעיון, הגלום בה.

תכלית המנורה היא להעלות אור בנרותיה. בפסוקי מקרא רבים מסמלים האור והנר את אור הדעת, זו חכמת אנוש.

מהי, אפוא, משמעות המנורה ביחס לאור החכמה, היוצא ממנה?

ובכן, עובדת יסוד: המנורה הינה היחידה בכלי המשכן, העשויה כולה זהב. הזהב, "המתכת האצילה", אינו מגיב לתנאי הסביבה, הזמן והאקלים, אינו מעלה חלודה, עובש וכיוצא בזה. כלומר: חומר המנורה מסמל את היסוד הקבוע, שאינו מושפע ואינו משתנה.

נפנה לצורתה: הסתעפות ששת קניה מן הקנה המרכזי מזכירה את צורת האילן, "הפורח משרשו כלפי מעלה" (רש"ש הירש).

הרי תוספת סמליות: הסתעפות זו מסמלת התפתחות והשתלמות ויציאתם של כוחות רבים אל הפועל.

למנורה שבעה קנים, המלמדים על רב צדדיותה של התבונה האנושית. היא המתגלה בכל התחומים: בפילוסופיה, ברפואה, באמנות, בהכרת הטבע, במדעים המדויקים, בטכנולוגיה ועוד.

אולם, אל רב-גוניות זו מצטרפת תכונה נוספת. זו תכונת האחדות וההרמוניה. המנורה היתה עשויה מן ה"מקשה". כל קניה והסתעפויותיה "צמחו" מגוש זהב אחד, בהקשות קורנס. אין לקנים בסיס קיום עצמאי. כולם מסתעפים מן הקנה המרכזי. שלהבת אורו של קנה זה האירה כלפי מעלה, בעוד שש השלהבות בצידיה הפנו אורם אל מרכז זה. מסקנה: הקנה המרכזי הוא גם התכלית לשאר הקנים וגם נקודת המוצא שלהם.

העברי, שהתבונן במנורה זו, קלט את בשורתה. אור התורה (הקנה המרכזי) הינו המקור הערכי, שאינו משתנה לעולם (זהב) של כל הפעילות האנושית, כשרון המעשה והתפתחות החכמה, המסתעפים ממנו בקנים רבים (צורת אילן). השכלת האדם הינה רב-צדדית (שבעה קנים), אולם עליה לזכור, שאינה מהווה מטרה בפני עצמה. אחדות היציאה מן הקנה המרכזי וההרמוניה של ה"מקשה" לימדוהו, כי כולה נובעת ממקור רוחני אחד. ועל כן, ברכתה תהא רק כאשר תשרת את התכלית הערכית-מוסרית (שלהבות שהאירו לעבר השלהבת המרכזית העולה למעלה), כשהאיזון בין כל החלקים יעניק לאדם את האור והאושר.

זוהי, בקיצור נמרץ, הבשורה הגדולה, שאותה שכח לחלוטין דורנו המפוצל. כדי להיות קונקרטיים נזכיר את אימי הטכנולוגיה, הפועלת במנותק מערכי מוסר יסודיים, ורואה את עצמה כמטרה בפני עצמה, אם בפיתוח מערכות נשק מתוחכמות, אם בהנדסה גנטית העלולה לייצר מפלצות. או את מדע האקולוגיה, שבא לענות על הפגיעה הבלתי מתחשבת בהרמוניה של היקום, המתנקמת עתה בנו. שלא לדבר על לבו השסוע של בן המאה שלנו, המצפה שוב לאור מנורת הקדומים.</p>
        </div>
        <div data-book="2" data-parasha="7" data-lesson="5" class="long-text">
            <h2 style="text-align:center">מתוך כוונה נכונה</h2>
             <p style="font-size:25px; font-weight:bold; text-align:center">תרומה (שמות כה:א-כז:יט )</p>
            <p>פרשת תרומה נפתחת בהוראה: "ויקחו לי תרומה" לבניית המשכן. זה נשמע מוזר. האם לא היה צריך לומר "וייתנו לי תרומה"?

ההסבר הוא שנתינה – למטרה הנכונה ולמקבל הראוי – גם היא סוג של לקיחה. הכסף נמצא בידינו באופן זמני, אבל המעשים הטובים הם נצחיים. כך יוצא שנתינת מתנה נרשמת לזכותנו, והופכת לקניין ששייך לנו. כפי שאמר פעם מישהו חכם: "כל מה שיש לי באמת, הוא מה שכבר נתתי."

ובאמת, אחת ההנאות הגדולות ביותר בחיים היא הנתינה. ה'מאפיין' הבסיסי ביותר בהנהגתו של האלוקים הוא הנתינה, ולכן, ההתדמות שלנו לאלוקים על ידי הנתינה היא אחד מהביטויים הרוחניים הנעלים ביותר.

פרשה זו מגלה לנו גם מהו המפתח לנתינה נכונה: הנתינה צריכה להיעשות מכל הלב. המדרש אומר שבצלאל, אדריכל המשכן, היה מסוגל לזהות את כוונת התורמים. בדרך זו הוא קבע כיצד ישתמשו בכל תרומה במשכן. לדוגמא, כשמישהו תרם מתוך כוונה טהורה, התרומה שלו שימשה עבור ארון הקודש. לעומת זאת, אם מישהו תרם מתוך צרות עין, תרומתו שימשה לאדנים התומכים את קירות המשכן.

אפילו היום, כשאנחנו נותנים כסף לבית כנסת, אנחנו לא יודעים כיצד ישתמשו בו. אבל אם אנחנו נותנים אותו מתוך כוונה נכונה, נוכל להיות בטוחים שהוא ישמש בדרך הטובה ביותר.</p>
        </div>
        <div data-book="2" data-parasha="7" data-lesson="6" class="long-text">
             <h2 style="text-align:center">מחפשים את הטוב ביותר</h2>
             <p style="font-size:25px; font-weight:bold; text-align:center">תרומה (שמות כה:א-כז:יט )</p>
            <p>מה הנר הזה, כשהוא דולק, אפילו אלף אלפים קרוינין וסבקין [נרות שעווה וחֵלב] מדליקין הימנו אור, [נשאר] במקומו – כך, כל מי שייתן למצווה, אינו מחסר את נכסיו (שמות רבא, ל"ו, ג').

אנשים היום באמת מוכנים להקרבה עצמית. חלק מקריבים את עצמם על מזבח העיקרון, חלק על מזבח הכסף, חלק בשביל הקריירה, וחלק למען מערכות היחסים שלהם. אבל איך זה שאף אחד לא מקריב את עצמו למען עצמו???

אחד ממושגי היסוד של הפילוסופיה היהודית הוא שכל מה שאנחנו בוחרים לעשות בחיים, צריך להיות משום שאנחנו רוצים לעשות את זה. האלוקים אומר לאברהם "לֵךְ לְךָ" (בראשית י"ב א') - "לך רק אם אתה באמת מאמין שזה הדבר הנכון לךָ – בשבילך". לא טוב שרצונותיו האישיים של האדם לא יתאימו לאלה של האלוקים!</p>
            <p style="font-size:25px; font-weight:bold; text-align:center">הדרך שבה בוחר האדם</p>
            <p>'לצעוד בדרך מסוימת משום שזו הדרך שבה אנחנו רוצים להתקדם', נשמע אולי קל, אבל באמת זה לא פשוט בכלל. לדוגמא: יש הורים שיש להם תמונה סופית של מה שאמורים הילדים שלהם להיות; לפעמים קיים לחץ חברתי להתאים את עצמך לנורמה כדי להיות מקובל. יש גם לחץ שאנחנו מפעילים על עצמנו: התאוות האישיות שלנו יכולות לדחוף אותנו לפעולות שלא חשבנו עליהן לעומק – ובסופו של דבר נתחרט עליהן.

אנחנו לא חיים ברִיק. אם אנחנו לא מצליחים להגדיר את הכיוון שאליו אנחנו רוצים ללכת, אנשים אחרים ימלאו את החלל, ויכוונו את החיים שלנו (זה אחד מעקרונותיו הבסיסיים של הקפיטליזם!). העולם לא מחכה לנו עד שנחליט מי אנחנו רוצים להיות. אם לא נחליט באילו חיים אנחנו מעוניינים, נחיה על פי הבחירה של מישהו אחר.

האלוקים אומר לאברהם שהאדם צריך להחליט בעצמו מהן הבחירות שלו, כדי לממש את עצמו. כל מה שאתה עושה, עשה זאת משום שאתה רוצה, ולא כדי למצוא חן בעיני הזולת, לא כדי שהאחרים יאמרו לך כמה שאתה טוב, ואפילו לא כדי שהתאווה שלך-עצמך תגיד לך כמה שתהיה מאושר.</p>
            <p style="font-size:25px; font-weight:bold; text-align:center">היצר שלנו הוא לא אנחנו</p>
            <p>נתאר לעצמנו שעכשיו 5:00 בבוקר, ואנחנו צריכים לקום מהמיטה לעבודה. בחוץ חשוך, קר וגשום. ההסקה בדירה לא פועלת. הנעלים שלנו זרוקות בצד השני של החדר, ואנחנו צריכים ללכת ברגלים יחפות על הרצפה הקפואה. המקום החם היחיד נמצא מתחת לשמיכה... ושם בדיוק אנחנו נמצאים כרגע. השיחה הבאה מתנהלת בין כל אחד מאיתנו לבין היצר הרע שלו:

"תישאר במיטה, מגיע לך," אומר היצר.

"לא, יש לי פגישה בבוקר, אני חייב לקום!" אתה עונה.

"אבל אף פעם לא אתקדם, אם אמשיך לישון במקום להגיע למשרד"!

מה לעשות? למי להקשיב? לפעמים אפילו קשה להחליט מי הוא מי! הרבה פעמים היצר לא מזדהה; כמעט תמיד הוא אומר שהוא אתה האמיתי!

אתה מחליט להישאר במיטה. התירוץ שלך הוא שאם תניח רגל אחת על הרצפה, הקור הנורא יהפוך אותה לגוש קרח, ואחר כך תחטוף דלקת ריאות. ימצאו אותך כמה שבועות אחר כך, מת וקפוא. למרות שזאת הקרבה גדולה, אתה מציל את חייך ונשאר במיטה.

אתה מתקשר למשרד, ומודיע שנשארת בבית עקב חשש לדלקת ריאות. כמה שעות אחר כך אתה קם, אוכל משהו, קורא את העיתון... ומתחיל לחשוב על ההחלטה שלך. עכשיו המציאות מתנוססת בבירור מול עיניך. נשארת בבית בגלל מזג האוויר! בתוך 10 דקות היית מתחמם. במקום זה, בזבזת יום שלם!

קל לתת לחשק שלנו להגיד לנו מה לעשות. ויש מאות דוגמאות דומות שמתרחשות כל הזמן.

אנחנו צריכים לחיות על פי מה שאנחנו רוצים ולא על פי מה שמתחשק לנו. כל דבר אחר הוא מזוכיזם. האם לחייך תהיה משמעות, אם תמשיך לעשות ללא הרף דברים שאתה לא רוצה באמת?</p>
            <p style="font-size:25px; font-weight:bold; text-align:center">סתירה למראית עין</p>
            <p>"צדקה, עץ חיים היא" (זוהר, בהר קי"א, עמוד א').

בשורות הפתיחה של פרשת השבוע הזה, מופיעה הוראה שלכאורה סותרת את המונח היהודי של אנוכיות. הפרשה מתחילה: "דבר אל בני ישראל, ויקחו לי [האלוקים] תרומה" (שמות, כ"ה, ב'). האם התורה לא הייתה צריכה לכתוב "ויקחו להם", בדיוק כפי שאברהם צווה "לך לךָ"?

או מן הכיוון ההפוך, למה נאמר "ויקחו לי תרומה?" האם מה שאנחנו עושים תמיד זה לא "לתת" לשני?

התורה מגלה לנו תובנה עמוקה: בכל פעם שבה אנחנו נותנים לזולת, זו באמת "לקיחה" לעצמנו. הנותן מרוויח מהנתינה הרבה יותר מאשר המקבל!

זה הגיוני. כשאנחנו קונים משהו בחנות, אנחנו לא רואים את העיסקה כהפסד, אלא מרגישים שהשגנו משהו בעל ערך. הכסף עליו ויתרנו היה קרבן נחוץ כדי לרכוש את הפריט שרצינו.

לתת לאנשים, זה בדיוק כמו לקנות משהו לעצמנו. כשאנחנו נותנים, אנחנו 'קונים' את ההזדמנות לעזור לאדם אחר. קובעים מחיר, שהנותן רוצה לשלם בתמורה למשהו בעל ערך. מה שהוא ויתר עליו (כסף, זמן, כוח) לא גרם לו לאותה מידה של הנאה, כמו מה שהוא מקבל (כלומר, הזכות של הנתינה).

למען האמת, הדימוי של הקנייה לא מושלם. כשאנחנו קונים עט, למשל, מחירו שווה בדרך כלל לערכו. אבל כאשר אנחנו קונים למישהו פרחים, עוזרים לעני ברחוב, או תורמים למטרה חשובה, מה שאנחנו מקבלים נמצא הרבה מעבר למחיר. הנותן מרוויח הרבה יותר מהמקבל. זו משמעות הפסוק בפרשה "ויקחו [לעצמם, על ידי זה שיתנו] לי".

מעשה במונבז המלך שבזבז אוצרותיו ואוצרות אבותיו בשנות בצורת, וחברו עליו אחיו ובית אביו (כל משפחתו) ואמרו לו: 'אבותיך גנזו והוסיפו על של אבותיהם, ואתה מבזבזם?!' אמר להם: 'אבותי גנזו למטה [בעולם הזה] ואני גנזתי למעלה...; אבותי גנזו במקום שהיד שולטת בו, ואני גנזתי במקום שאין היד שולטת בו...; אבותי גנזו דבר שאינו נושא פירות, ואני גנזתי דבר שעושה פירות...; אבותי גנזו [אוצרות] ממון, ואני גנזתי אוצרות נפשות...; אבותי גנזו לאחרים, ואני גנזתי לעצמי...; אבותי גנזו לעולם הזה, ואני גנזתי לעולם הבא...!" (בבא בתרא י"א ע' א').</p>
            <p style="font-size:25px; font-weight:bold; text-align:center">אנוכיות מוחלטת</p>
            <p>אם כל מה שאנחנו עושים צריך להיות לעצמנו, אז מה זאת אנוכיות מוחלטת?

לעשות משהו משום שהוא נותן לנו את המשמעות הרבה ביותר.

למה אנשים עובדים כל כך קשה עבור מטרות שהם לעולם לא משיגים? למה אנשים לא חיים את ה'עכשיו'? למה כולם חוסכים לפנסיה, כשהם מתכוננים לקראת "ימי גיל הזהב"? אנחנו עובדים קשה במשרותינו עבור מטרות עתידיות כלשהן, וכאשר אנחנו משיגים אותן, אנחנו מציבים לעצמנו מטרות חדשות. רק מעטים מאיתנו עוצרים ואומרים: "בסדר, השגתי את המטרה שלי, עכשיו אני מתכוון לחיות!"

אנשים מאמינים שאילו היו עשירים, או אילו רק זכו בתואר, או אילו זכו במשרה, וכו', הם היו מתחילים לפתע לחיות עכשיו. רובנו מאמינים שיש "משהו" שאם הוא יתרחש אי פעם, נוכל להפסיק לחיות עבור העתיד, ולהתחיל לחיות את היום. ייתכן שאנחנו חושבים על זכייה בלוטו, או נישואין, או הבאת ילדים, או מה שלא יהיה.

אולי אנחנו עסוקים באופן כפייתי בחיפוש אחר מטרות לחיות עבורן – כדי שלא נצטרך לחשוב על ליהנות מהחיים היום! המאמץ לנסות ליהנות מהחיים היום קשה מדי!

רב חנא בר חנילאי, היו בביתו שישים אופים ביום, וששים אופים בלילה, ואפו לכל מי שצריך. ולא הוציא ידו מן הכיס, משום שחשב "שמא יבוא עני בן טובים, וכשאכניס את היד לכיס, הוא יתבייש". היו לו ארבעה פתחים בבית, לארבע רוחות העולם, וכל מי שהיה בא רעב, יצא שבע. והוא שם חיטים ושעורים, בשנות בצורת, בחוץ, וכל מי שהתבייש לקחת ביום, בא ולקח בלילה. (ברכות נ"ה ע' ב')</p>
        </div>
        <div data-book="2" data-parasha="7" data-lesson="7" class="long-text">
             <h2 style="text-align:center">איך נמצא יציבות בעידן של בלבול? על המשמעות הרוחנית של המשכן</h2>
             <p style="font-size:25px; font-weight:bold; text-align:center">תרומה (שמות כה:א-כז:יט )</p>
            <p>יעקב אבינו מסמל לנו את החיבור בין השמים לארץ. בין ערכי התורה לבין הארציות, החומר והגשמיות של ארץ ישראל. הוא מלמד אותנו לעשות אינטגרציה מושלמת

תהיתם אולי מהי מידת ההדדיות והקשר בין ערכי התורה לבין שמירת אמונים לאידיאולוגיה שלנו לארץ ישראל? נראה, כי בפרשת תרומה, נוכל למצוא את התשובה המיישבת את השאלות שהוצגו.

פרשת תרומה פותחת את סדרת הפרשיות המתארת את בניית המשכן וכליו. בין הבולטים בכלים הם ארון הברית, שלחן לחם הפנים, המנורה והמזבח. כלים אלו התאימו הן למשכן והן לבית ראשון ושני. מתוך הפסוקים עולה, כי האל ציווה למשה לעשות את כלי המשכן בלשון יחיד זולת הארון. וכשמתואר כיצד לעשות את עצי המשכן מוסיף הפסוק ה' הידיעה. משמע שמדובר על עצים מסוימים ומוכרים. עצים אשר נשתלו בארץ ישראל על ידי אב האומה השלישי, יעקב אבינו.

"ועשו ארון עצי שיטים... ועשית בדי עצי שטים...ועשית כפורת זהב טהור...ועשית שניים כרובים... ועשית שלחן עצי שטים...ועשית מנורת זהב... ועשית את הקרשים למשכן". 

כלי המשכן מהווים במהותם סימבוליות לערכים נרכשים. הכלי הראשון, הארון המסמל את התורה. השלחן את העושר, מזבח הזהב את הכהונה והמנורה מסמלת את החכמה. כמאמר הגמרא: "הרוצה להחכים – ידרים" (תלמוד בבלי, מסכת בבא בתרא, דף כ"ה ע"ב). אם כן מובן מדוע הארון א. מופיע הראשון בסדר הכלים ו-ב. אלוקים מצווה עליו בלשון רבים. ערך התורה הוא מעל הכל ולכולם. התורה – מונגשת לכלל היהודים באשר הם. לא משנה לאיזו קהילה אתה משתייך, מה אתה שומר וכמה, מהן  נטיותיך הפוליטיות או אפילו כיצד אתם מגדירים תא משפחתי אידיאלי. לכל אחת ואחד מאיתנו יש חלק מסויים בתורת ישראל. חלק יקר, חלק המהווה עוגן ויציבות במציאות החיים העכשווית שלנו. שווה לשמור עליו, כמילות התפילה בתפילת שחרית "ותן חלקנו בתורתך". אנו מבקשים מאלוקים שנמצא את החלק שלנו, המדויק.

לא זו אף זו. בדיוק כמו שעם ישראל נשא את עצי השיטים אותם נטע יעקב אבינו בארץ הבחירה ארבעה דורות קודם יציאתם ממצרים, כך עלינו מוטלת האחריות לקחת ולשאת את ערכי ארצנו ועמנו. את המחויבויות העולות ממגורנו על אדמת הארץ הקדושה. או לחילופין, לשמר את המסורת הארצישראלית לאלו הגרים מעברו של הים התיכון.

יעקב השאיר לבניו צוואה, בה ציווה עליהם לקחת את הקרשים מהארזים שהוא נטע בארץ ישראל. עצי השיטים עומדים במצב הכן, מיועדים לקדש את שאמר "ועשו לי מקדש - ושכנתי בתוכם". בני ישראל יכלו לקחת עצים משמונים הדקלים שהיו במדבר. לשם מה עליהם לטרוח ולסחוב עצים ממצרים לאורך כל דרך לכתם במדבר? ללמדך, שיש לשמור ולשמר את האידיאולוגיה של אהבת ארץ ישראל לאורך הדורות.

יעקב אבינו הוריש לנו מסר בעל ערך עצום. בזמן בלבול, מבוכה או תהייה באילו ערכים להיתפס, התשובה ברורה. אלו, אותם הורישו לנו אבות האומה בארץ ישראל. יעקב אבינו מסמל לנו את החיבור בין השמים לארץ. בין ערכי התורה וחלקי התורה השייכים לכולם לבין הארציות, החומר והגשמיות של ארץ ישראל. הוא מלמד אותנו לעשות אינטגרציה מושלמת. לקחת את ערכי הארץ ומהם לבנות הקרשים – את הכלים לעבודת השם במשכן. הא בהא תליא, הקדוש ברוך הוא, תורת ישראל וערכי ארץ ישראל.</p>
        </div>
        <div data-book="2" data-parasha="7" data-lesson="8" class="long-text">
             <h2 style="text-align:center">הבית שאנו בונים ביחד</h2>
             <p style="font-size:25px; font-weight:bold; text-align:center">תרומה (שמות כה:א-כז:יט )</p>
            <p>אנחנו משתנים לא על ידי מה שאלוהים עושה למעננו, אלא על ידי מה שאנחנו עושים למענו.

הרצף המתחיל בפרשת תרומה ונמשך בפרשות תצווה, כי תישא, ויקהל ופקודי מעורר תמיהות. מתוארים בו לפרטי פרטים מבנהו ורכיביו של המשכן, המקדש הנייד שבני ישראל נשאו עמם בנדודיהם במדבר. עניין זה תופס כמעט את כל השליש האחרון של ספר שמות. לשם מה האריכות הזו? במה מועיל הפירוט הרב? הרי המשכן היה רק בית עראי לשכינה, שהוחלף לבסוף במשכן בירושלים.

ועוד: מדוע בכלל נמצא סיפור בניית המשכן בספר שמות? מקומו הטבעי הוא ספר ויקרא, המוקדש בעיקרו לענייני עבודת המשכן והקורבנות. ספר שמות, לעומת זאת, הוא ספר שאפשר לתת לו את כותרת המִשנה "לידתה של אומה". הוא מספר כיצד הפכו בני ישראל ממשפחה לעם ומעבדים לבני חורין. הוא מגיע לשיא בברית שכרת האל עִם העם הזה בהר סיני. מה לכל זה ולמִשכן? דרך זו לסיים את הספר נראית מוזרה.

אני מאמין שלכל זה יש סיבה עמוקה מאוד. הבה ניזכר תחילה בקורות בני ישראל עד לנקודה זו בספר שמות. קורות אלו הן סדרה ארוכה של תלונות. בני ישראל התלוננו כאשר התערבותו הראשונה של משה החמירה את מצבם. אחר כך, בים סוף, הם אמרו למשה, "הַמִבְּלִי אֵין קְבָרִים בְּמִצְרַיִם לְקַחְתָּנוּ לָמוּת בַּמִּדְבָּר? מַה זֹּאת עָשִׂיתָ לָּנוּ לְהוֹצִיאָנוּ מִמִּצְרָיִם? הֲלֹא זֶה הַדָּבָר אֲשֶׁר דִּבַּרְנוּ אֵלֶיךָ בְמִצְרַיִם לֵאמֹר, 'חֲדַל מִמֶּנּוּ וְנַעַבְדָה אֶת מִצְרָיִם, כִּי טוֹב לָנוּ עֲבֹד אֶת מִצְרַיִם מִמֻּתֵנוּ בַּמִּדְבָּר!'" (שמות יד, יא-יב).

אחרי שחצו את הים בחרבה המשיכו להתלונן. תחילה על מחסור במים, אחר כך שהמים מרים, ואז על מחסור במזון, ואז שוב על מחסור במים. לאחר מכן, שבועות ספורים לאחר ההתגלות בהר סיני – הפעם היחידה בתולדות האדם שאלוהים התגלה לאומה שלמה – הם עשו את עגל הזהב. אם שרשרת ניסים חסרת תקדים אינה יכולה לחלץ מהעם הזה תגובה בוגרת, מה כן יכול?

זהו השלב שהאל אומר בו: שיבנו משהו ביחד. צו פשוט זה גרם לבני ישראל להחליף את עורם. כל משך בניית המשכן לא נשמעו תלונות. האנשים והנשים תרמו – חלקם זהב, כסף או ארד, היו שהביאו עורות ויריעות, אחרים תרמו מזמנם ומכישרונם. הם תרמו כל כך הרבה, שמשה היה צריך לומר להם להפסיק. כלל גדול מתנסח כאן: אנחנו משתנים לא על ידי מה שאלוהים עושה למעננו, אלא על ידי מה שאנחנו עושים למענו .

כל עוד כל משבר נענה בנס, בני ישראל נשארו במצב של תלות. אין פלא שההתאוננות הייתה תגובת המחדל שלהם. כדי לצמוח אל הבגרות והאחריות צריכים היו להפוך ממקבלים סבילים של ברכות האל, ליוצרים פעילים. עם ישראל צריך היה להיעשות "שותף להקדוש ברוך הוא במעשה בראשית". כך הוא גם בחייו של כל אדם: כדי לעבור מילדות לבגרות, צריך לעבור מהיבָּנוּת לבְנִייה.

היהדות היא קריאתו של אלוהים לנו ליטול את האחריות לידינו. הוא איננו רוצה שנסמוך על הנס. הוא איננו רוצה שנהיה תלויים בזולתנו. הוא רוצה שנהיה לשותפיו, שנכיר בכך שכל מה שיש לנו בא ממנו – אבל מה שייעשה במה שיש לנו תלוי בנו, בבחירות שלנו, במאמצים שלנו. זהו איזון עדין שקשה להגיע אליו. קל לחיות חיי תלות. באותה מידה קל להיסחף לקצה השני, לאמירה "כֹּחִי וְעֹצֶם יָדִי עָשָׂה לִי אֶת הַחַיִל הַזֶּה" (דברים ח, יז). תפיסת העולם היהודית היא שכל מה שאנו משיגים הוא פרי מאמצינו, אך לא פחות מכך הוא תוצר של ברכת השם.

בניית המשכן הייתה המיזם הגדול הראשון שבני ישראל ביצעו ביחד. הוא דרש מהם נדיבות וכישרון. הוא סיפק להם הזדמנות להחזיר לקדוש ברוך הוא מעט ממה שהוא נתן להם. הוא האציל עליהם את הכבוד שבעמָל ובמעש היצירתי. הוא הביא לידי סיום את תהליך לידתם כאומה, וסימל את אתגרי העתיד המחכים להם. החברה שהם נקראו לכונן בארץ ישראל היא חברה שבה כל פרט יתרום את חלקו. היא נועדה להיות – כפי שקראתי לאחד מספריי – "הבית שאנו בונים ביחד".

נמצאנו למדים שאחד האתגרים הגדולים ביותר של המנהיגות היא לתת לציבור הזדמנות לתת, לתרום, להשתתף. הדבר דורש צמצום עצמי של המנהיג, כך שישאיר גם לאחרים מקום להוביל. כמאמר הפתגם המיוחס ללאו-צה, "המנהיג הטוב ביותר הוא זה שהעם אינו מרגיש צורך להודות לו. כשמלאכתו נעשית ויעדו מושג, העם יאמר: 'עשינו זאת בעצמנו'".

אבחנה יסודית במדע המדינה היא זו שבין מדינה וחברה. המדינה מייצגת את מה ש נעשה בשבילנו על ידי המנגנון הממשלתי, בעזרת הכלים של חוקים, בתי משפט, מיסוי ותקצוב. החברה היא מה שאנחנו עושים זה למען זה באמצעות קהילות, אגודות וולונטריות וארגוני צדקה ורווחה. אני מאמין שהיהדות מעדיפה בבירור את החברה על פני המדינה, מפני שהיא יודעת – וזהו הנושא המרכזי בספר שמות – ש לא מה שאלוהים או הזולת עושה למעננו משנה אותנו, אלא מה שאנו עושים למען הזולת . הנוסחה היהודית, כך נראה לי, היא "מדינה קטנה, חברה גדולה".

איש לא העמיק להבין את מהותה של חברה דמוקרטית יותר מאלקסיס דה-טוקוויל. כשביקר הוגה צרפתי זה בארצות הברית בשנות השלושים של המאה ה-19 הוא התרשם כי חוזקה של מדינה זו טמון במה שהוא כינה "אומנות ההתאגדות", אותה נטייה של האמריקנים להתקבץ בקהילות ובארגונים וולונטריים כדי לעזור זה לזה ולא להשאיר את המלאכה לממשלה ריכוזית. לו היה זה אחרת, לו היו הבריות תלויות לגמרי במדינה, החופש הדמוקרטי היה בסכנה.

באחת הפסקאות הבלתי נשכחות ביצירת המופת שלו 'הדמוקרטיה באמריקה' הוא אומר שעל הדמוקרטיות מרחפת סכנה של צורת דיכוי חדשה לגמרי, שלא הייתה כמוה בעבר. דבר רע יקרה כשאנשים יתקיימו בתוך עצמם ולמען עצמם בלבד, ויותירו את בקשת הטוב המשותף לממשלה. כך ייראו החיים במדינה כזו:

מעל לכל אלה [האזרחים] מתנשא שלטון אדיר ואפוטרופסי, המקבל עליו להבטיח את הנאותיהם ולהשגיח על גורלם לבדו. זהו שלטון מוחלט, פרטני, סדיר, שקול, מתון ודואג לעתיד. אולי היה דומה לשלטון אבהי אילו שם לו כמוהו למטרה להכשיר את בני האדם לגיל הגברוּת; אלא שכל מבוקשו רק להשאירם ילדים לעולם ועד; נעים לו לראות את האזרחים בהנאותיהם, ובלבד שישימו בהן את כל מעייניהם. ברצון הוא פועל למען אושרם, אבל רוצה הוא להיות הגורם היחיד והפוסק היחיד בעניין; הוא דואג לביטחונם, חוזה מראש את צורכיהם ומבטיח את סיפוקם, מקל על תענוגותיהם, מנצח על ענייניהם העיקריים, מנהל את תעשייתם, מסדיר את עיזבונותיהם, מחלק את ירושותיהם; וכי לא יוכל לחסוך מהם כליל את טורח החשיבה ואת עמל החיים?

טוקוויל כתב מילים אלו לפני כמעט מאתיים שנה, אך חוששני שתיאר נכונה את מגמת פניהן של חברות מסוימות באירופה כיום: הכול מדינה, אין חברה; מלוא כל הארץ ממשלה, ולקהילה כמעט אין מקום. טוקוויל לא היה הוגה דתי. בכתביו אין שום אזכור לתנ"ך. אבל החשש שלו היה זהה לזה שספר שמות מבטא. כאשר כוח מרכזי – ויהיה זה אפילו אלוהים בכבודו ובעצמו – עושה את כל מה שהעם צריך לעשות, התפתחותו של העם נתקעת. הוא מתלונן במקום לפעול. הוא נכנע בקלות לייאוש. כאשר המנהיג, משה במקרה שלנו, נעדר, העם עושה מעשים מטופשים כמו בניית עגל זהב.

יש רק פתרון אחד: להפוך את העם לאדריכל-שותף של גורלו, לתת לבניו לבנות משהו ביחד, לגבש אותם כקבוצה ולהראות להם שאינם חסרי ישע, שהם אחראים לפעול במשותף ומסוגלים לעשות זאת. ספר בראשית מתחיל בכך שאלוהים בורא את העולם כבית לבני האדם. ספר שמות נגמר בכך שבני אדם בונים את המשכן כ'בית' לאלוהים.

מכאן עיקרון היסוד היהודי, שאנו נקראים להיות שותפיו של האל בבריאה. ומכאן גם המסקנה: מנהיגים אינם פועלים בשם הציבור, אלא מלמדים אותו איך לפעול למען עצמו. לא מה שאלוהים עושה למעננו סולל לנו את הדרך אל האחריות וזקיפות הקומה, אלא מה שאנחנו עושים למענו .</p>
        </div>


        <div data-book="2" data-parasha="8" data-lesson="1" class="long-text">
            <h2 style="text-align:center">מנהיגות בהרמוניה</h2>
             <p style="font-size:25px; font-weight:bold; text-align:center">תצוה (שמות כז:כ-ל:י )</p>
            <p>אחת התרומות החשובות ביותר של היהדות לתורת המנהיגות היא הקפדתה החלוצית על מה שעתיד היה להתכַּנוֹת במאה ה-18, בפי מונטסקייה, "הפרדת הרשויות". אין לרכז את כל הסמכות או הכוח בידיו של גורם אחד. יש לחלק את ההנהגה בין בעלי תפקידים מסוגים שונים.

אחת ההפרדות המרכזיות היא זו שבין המלך, ראש המדינה, לבין הכוהן הגדול, בעל המשרה הדתית הבכירה ביותר. אירופה דיברה על "הפרדת הכנסייה והמדינה" אלפי שנים לאחר שהתורה עמדה על כך.

זו הייתה מהפכה. המלכים במסופוטמיה והפרעונים במצרים נחשבו אלים למחצה, או מתווכים ראשיים בין בני האדם והאלים. בחגים הדתיים הגדולים הם שימשו בקודש. הם נחשבו לנציגי השמַיים עלי אדמות.

בניגוד גמור לכך, היהדות לא נתנה למוסד המלוכה כמעט שום תפקיד דתי (למעט קריאת ספר הברית בפי המלך אחת לשבע שנים במעמד הקהֵל). עיקר התנגדותם של חז"ל למלכי בית חשמונאי נגע לכך שכמה ממלכים אלה הפרו את הכלל עתיק היומין והכריזו על עצמם כוהנים גדולים. בתלמוד מנוסחת הטענה בפיו של אחד מחכמי הפרושים שאמר לינאי המלך: "רב לך כתר מלכות! הנח כתר כהונה לזרעו של אהרן". משמעות עיקרון זה היא חילון הכוח.

עקרונית לא פחות היא חלוקת המנהיגות הדתית עצמה לשתי פונקציות נפרדות: הנביא והכוהן. בפרשת תצווה מתממשת הפרדה זו בדרמטיות. הפרשה מתמקדת בתפקידו של הכוהן ומתעלמת מהנביא. פרשתנו היא הראשונה מתחילת ספר שמות ששמו של משה אינו נזכר בה. זוהי בבירור פרשה כוהנית, להבדיל מנבואית.

תפקידיהם של הנביאים והכוהנים היו שונים מאוד זה מזה, אף כי כמה נביאים היו מן הכוהנים (ידוע מכולם הנביא יחזקאל). הנה ההבדלים העיקריים:

הכהונה עוברת בירושה, בעוד מנהיגותו של הנביא היא מנהיגות מהסוג הכריזמטי. הכוהנים היו בני אהרן. הם נולדו אל תפקידם. לעומת זאת, למוצא ולייחוס אין כל משמעות אצל הנביא. ילדיו של משה רבנו עצמו לא היו נביאים.
הכוהן לבש מדי ייצוג. לנביא לא היו מדים רשמיים כלשהם.
הכהונה ניתנה לזכרים בלבד. לא כן הנבואה. בתלמוד נמנות שבע נביאות: שרה, מרים, דבורה, חנה, אביגיל, חולדה ואסתר.
תפקידו של הכוהן לא השתנה לאורך הזמן. סדר הקורבנות קבוע על פי לוח השנה ואינו משתנה משנה לשנה. הנביא, לעומת זאת, לא ידע מה תהיה משימתו הבאה עד שאלוהים התגלה אליו. בנבואה אין אף פעם שִגרה.
כתוצאה מכך, הכוהן והנביא החזיקו בתפיסות שונות של זמן. לדידו של הכוהן הזמן היה, ממש כהגדרתו של אפלטון, "צלמו הנע של הנצח",4 מעגל מחזורי אינסופי. אצל הנביא, הזמן הוא ההיסטוריה. היום אינו כאתמול, ומחר יהיה שונה מהיום. אפשר לנסח זאת כך: הכוהן שמע את דבר האל לתמיד; הנביא שמע את דבר השם לעכשיו.
הכוהן היה "קדוש", ועל כן נבדל מהעם. הוא נדרש לאכול את מזונו בטהרה ולהימנע ממגע עם המתים. ואילו הנביא חי בדרך כלל בין הבריות ודיבר בלשונם; הנביאים באו מכל מעמדות החברה.
מילות המפתח של הכוהן היו 'טהור' ו'טמא', 'קודש' ו'חול'. מילות המפתח של הנביא היו 'צדק', 'משפט', 'חסד' ו'רחמים'. אין פירוש הדבר שהנביא התעניין במוסר והכוהן לא. כמה מהמצוות המוסריות המרכזיות, כגון "ואהבת לרעך כמוך", נאמרו דווקא בחלקיה הכוהניים של התורה. נכון יותר לומר שהכוהנים חשבו במונחים של סדר מוסרי המעוגן במבנה המציאות, זה המכונה לפעמים "אונטולוגיה מקודשת".5 הנביאים, לעומתם, נטו להתמקד פחות בדברים ובפעולות עצמם, ויותר בדינמיקת היחסים הבין-אישיים והחברתיים המתבטאת בהם.
משימתו של הכוהן היא לשמור על הגבולות. שני פעלים מאפיינים את תפקידיו: 'להבדיל' ו'להורות'. להבדיל בין דבר אחד לדבר אחר, ולהורות את החוקים והמצוות הראויים. הכוהנים הורו; הנביאים התריעו.
בתפקידו של הכוהן אין שום ממד אישי ייחודי. אם כוהן אחד, ואפילו הכוהן הגדול, איננו יכול למלא משימה מסוימת, אפשר להחליפו בחברו. הנבואה היא אישית במהותה. חז"ל אמרו כי "אין שני נביאים מתנבאים בסגנון אחד".6 הושע לא היה עמוס שני. ישעיהו לא היה ירמיהו נוסף. לכל נביא היה קול ייחודי ומובחן.
הכוהנים היוו ממסד דתי. הנביאים, לפחות אלה שנבואותיהם הונצחו בתנ"ך, לא היו ממסד אלא אנטי-ממסד. הם היו ביקורתיים כלפי כל בעל עוצמה, מעצם היותו כזה.
עם הזמן השתנו תפקידיו של הנביא, וגם חלק מתפקידיו של הכוהן. הכוהנים שימשו תמיד בעבודת המקדש. אבל הם גם היו שופטים. התורה אומרת כי כאשר יש מקרה שבית הדין המקומי מתקשה להכריע בו, יש לבוא למקדש, "אֶל הַכֹּהֲנִים הַלְוִיִּם וְאֶל הַשֹּׁפֵט אֲשֶׁר יִהְיֶה בַּיָּמִים הָהֵם. וְדָרַשְׁתָּ וְהִגִּידוּ לְךָ אֵת דְּבַר הַמִּשְׁפָּט" (דברים יז, ט). משה בירך את בני שבט לוי שהם "יוֹרוּ מִשְׁפָּטֶיךָ לְיַעֲקֹב וְתוֹרָתְךָ לְיִשְׂרָאֵל" (דברים לג, י) – כלומר, שגם ההוראה היא מתפקידם.

הנביא מלאכי, בן ראשית ימי הבית השני, אמר: "כִּי שִׂפְתֵי כֹהֵן יִשְׁמְרוּ דַעַת וְתוֹרָה יְבַקְשׁוּ מִפִּיהו" (מלאכי ב, ז). הכוהן היה שומרו של הסדר החברתי המקודש בעם ישראל. ועם כל זה, שוב ושוב מתברר בתנ"ך כי הכהונה עלולה גם ליפול לשחיתות. קרה לא פעם ולא פעמיים שהכוהנים לקחו שוחד, ואירע אף שהם התפשרו על אמונת ישראל ואפילו עבדו אלילים ממש. לעתים הם התערבו בפוליטיקה. היו מהם שראו את עצמם אליטה הנבדלת מהעם ובָזָה לו.

בזמנים כאלה, הנביא היה נושא דברו של אלוהים ומַצפונה של החברה, המזכיר לעם את ייעודו הרוחני והמוסרי, קורא לו לחזור בתשובה, מעמיד את שומעיו על חובותיהם כלפי אלוהים וכלפי הזולת, ומזהיר מפני מה שיקרה אם לא ישנו את דרכם.

הפוליטיזציה והשחיתות אכלו בכהונה בכל פֶּה בתקופה ההלניסטית, ובייחוד בימי השלטון הסלווקי במאה השנייה לפני הספירה. כוהנים גדולים מתייוונים, כגון יאסון ומנלאוס, אימצו דרכי פולחן אליליות, ובשלב מסוים אף העמידו פסל של זאוס במקדש. מעשים אלה הציתו את אש המרד החשמונאי.

אולם אף על פי שיוזם המרד, מתתיהו, היה כוהן ישר דרך ושומר תורה, ההשחתה שבה והרימה את ראשה בימי המלכים החשמונאים. כת קומראן, הידועה לנו ממגילות ים המלח, הייתה ביקורתית במיוחד כלפי הכוהנים בירושלים. אך גם חז"ל לא חסכו מהם ביקורת. במשנה הראשונה במסכת אבות מתוארת שרשרת מסירת התורה. לנוכח דברינו לעיל על תפקידם של הכוהנים כמורי ההוראה אולי מתבקש היה שהכוהנים ייכללו ברשימה – אך לא: התורה נמסרה, על פי משנה זו, "מזקנים לנביאים, ונביאים מסרוה לאנשי כנסת הגדולה".

הכוהנים היו יסוד מוסד בחייה של ישראל הקדומה. הם סיפקו לחיים הדתיים מבנה והמשכיות, טקסים ומנהגים, חגים וחגיגות. משימתם הייתה להבטיח שעם ישראל יישאר עם קדוש שאלוהים בקרבו. אבל הם היו ממסד, וכמו כל ממסד היו להם שעות יפות יותר ופחות. בשעתם היפה הם היו נוצרי הערכים הנעלים של האומה, אך בשעות השפל הם שיחתו את דרכם, ניצלו את כוחם ואת מעמדם ועסקו בפוליטיקה פנימית למען רווח אישי. זה גורלם של ממסדים, בייחוד כאלה שההשתייכות להם באה לאדם מלידה.

משום כך נדרשו נביאים. הם היו המבקרים החברתיים הראשונים בעולם, ואלוהים ייפה את כוחם לומר אמת לבעלי השררה. עד היום, לטב ולמוטב, הממסדים הדתיים בעם ישראל דומים לממסד הכוהני הקדום. מי, אם כן, יקומו ויהיו הנביאים של זמננו?

המסר המרכזי של התורה בענייני מנהיגות הוא שאסור להותירה כולה בידי מעמד אחד או בעל תפקיד אחד. היא חייבת תמיד להיות מחולקת ומבוזרת. בישראל הקדומה, המלכים היו אמונים על הכוח, הכוהנים על הקדושה, והנביאים על יושרתה ונאמנותה של החברה בכללותה. ביהדות, המנהיגות היא פחות פונקציה ויותר שדה של מתחים בין תפקידים שונים, שלכל אחד קול וזווית ראייה משלו.

ביהדות המנהיגות היא קוֹנְטְרָפּוּנְקְט, הטכניקה המוסיקלית המאפשרת "התאמה בין שני קווים מלודיים או יותר, באופן היוצר יחס הרמוני ביניהם אך שומר על נבדלותם הליניארית".7 מורכבות פנימית זו היא הנוסכת חיות במנהיגות היהודית והמצילה אותה מאֶנטרופיה, אובדן האנרגיה במהלך הזמן.

אני מאמין שמנהיגות צריכה תמיד להיות כזו. כל צוות של הנהגה צריך להיות מורכב מאנשים בעלי תפקידים שונים, נקודות חוזקה שונות, מזג אישי שונה ונקודות מבט שונות. חברי הצוות חייבים כולם להיות פתוחים לביקורת, ולהישמר בלי הרף מפני היסחפות לחשיבה קבוצתית אחידה. תפארתה של היהדות היא על התעקשותה כי קול מצַווה אחד קיים רק בשמיים. כאן, על פני האדמה, אסור שיהיה אף פעם לאדם יחיד מונופול על ההנהגה.

מההתנגשות בין נקודות ההשקפה – אלו של המלך, של הכוהן ושל הנביא – נולד דבר גדול יותר מכל מה שאדם יחיד או תפקיד יחיד יכולים להניב.</p>
        </div>
        <div data-book="2" data-parasha="8" data-lesson="2" class="long-text">
             <h2 style="text-align:center">אחים: דרמה בחמש מערכות</h2>
             <p style="font-size:25px; font-weight:bold; text-align:center">תצוה (שמות כז:כ-ל:י )</p>
            <p>אחווה: משה איש האמת, אהרן איש השלום. בלי אמת אי אפשר להעמיד חזון לעם. אבל בלי שלום פנימי לא יהיה עם שלו ניתן יהיה להעמיד חזון.

שמו של משה מופיע בכל הפרשות בחומשים שמות, ויקרא ובמדבר. רק מפרשה אחת ברצף הזה הוא נעדר: מפרשתנו. משה רבנו, גדול הנביאים ומשחרר האומה, יורד מהבמה למשך פרשה אחת. המוקד עובר לאהרן שבמקומות אחרים נמצא לפעמים ברקע, כמעין מִשְנֶה למשה. חילופים אלה הולמים את פרשתנו, שרוב רובה מוקדש לתפקיד שמשה לא מילא, לבד מתקופה קצרה: כוהן בכלל וכוהן גדול בפרט. למורשת הכהונה מקום חשוב ביהדות. אך האם בפרשה המתמקדת בה חייב שמו של משה להיעלם לגמרי? והרי בפרשות בספר ויקרא, שעניינן אף הוא עבודת הכוהנים, משה נזכר תמיד. שמא יש משמעות נוספת להיעדרו של משה מפרשתנו?

המפרשים הציעו מגוון תשובות לכך. אחת מהן מתבססת על מאורע מראשית מנהיגותו של משה: מפגשו עם אלוהים בסנה הבוער. משה הביע שם שוב ושוב היסוס ליטול על עצמו את השליחות להוציא את העם ממצרים. בסוף ביקש, "שְׁלַח נָא בְּיַד תִּשְׁלָח", כלומר שלח מישהו אחר. זהו, כביכול, היסוס אחד יותר מדי:

וַיִּחַר אַף ה' בְּמֹשֶׁה וַיֹּאמֶר, "הֲלֹא אַהֲרֹן אָחִיךָ הַלֵּוִי, יָדַעְתִּי כִּי דַבֵּר יְדַבֵּר הוּא, וְגַם הִנֵּה הוּא יֹצֵא לִקְרָאתֶךָ וְרָאֲךָ וְשָׂמַח בְּלִבּוֹ. וְדִבַּרְתָּ אֵלָיו וְשַׂמְתָּ אֶת הַדְּבָרִים בְּפִיו, וְאָנֹכִי אֶהְיֶה עִם פִּיךָ וְעִם פִּיהוּ וְהוֹרֵיתִי אֶתְכֶם אֵת אֲשֶׁר תַּעֲשׂוּן" (שמות ד', יג-טו).

אדם שמוצע לו ליטול את ההנהגה והוא מהסס ומסרב פעם או פעמיים, היסוסו הוא אות לענווה. אך אם הוא ממשיך ומסרב, ואם המבקש הוא האל בכבודו ובעצמו, כעסו של האלוהים עלול להתעורר, כפי שקרה כאן. חז"ל, במדרש המבוא במסכת זבחים בתלמוד,2 נחלקו בשאלה אם לאותו חרון אף של השם על משה היו השלכות מעשיות. רבי שמעון בר יוחאי סבר שכן, וזאת על סמך דיוק בלשון הפסוק שציטטנו: דברי האל למשה מתחילים באזכור "אַהֲרֹן אָחִיךָ הַלֵּוִי". הדבר, הוא אומר, מלמד שמלכתחילה כוונת השם הייתה שאהרן יישאר לוי ואילו משה הוא שייעשה כוהן. עתה, כעונש למשה על הססנותו, הועבר התפקיד לאהרן. על יסוד מדרש זה מציע בעל הטורים, בפירושו לתורה, את הסברו (אחד מתוך שניים) להיעדרו של משה מהפרשה:

זו הפרשה מדברת בטכסיסי כהונה, וממשה היתה על הכהונה הגדולה לצאת, אלא על ידי שסירב לילך בשליחות המקום נטלה ממנו ונתנה לאהרן. לכן לא נזכר שמו של משה בפרשה זו מפני עגמת נפשו.

לצד הפירושים הללו אפשר להציע עוד אחד, המעלה מסר עקרוני יותר. אחד הנושאים החוזרים בספר בראשית הוא יריבות האחים. הסיפור מסופר, באריכות גדלה והולכת, על ארבע יריבויות: אלו שבין קין להבל, בין יצחק לישמעאל בין יעקב לעשו ובין יוסף לאחָיו.

סדרת הסיפורים הללו מבטאת מהלך הבולט במיוחד כאשר משווים בין הסופים שלהם. סיפור קין והבל נגמר ברצח, רצח-אח. יצחק וישמעאל נפרדים. אומנם, לימים הם נפגשים שוב, כפי שהתורה מספרת שקרה בהלוויית אביהם. אפשר לשער שהם התפייסו, אף כי הדבר מבצבץ רק מבין השורות ונאמר במפורש רק במדרש. יעקב ועשו נפגשו, התחבקו והלכו איש איש לדרכו. יוסף ואחיו התפייסו וחיו בשלום, ויוסף סיפק להם מזון, נחלה והגנה.

לסיפור זה המתגלגל לאורך ספר בראשית השלכות רבות חשיבות. האחווה, אחת משלוש מילות המפתח במהפכה הצרפתית, איננה דבר פשוט וקל. לא פעם, יחסי אחים טעונים טינה והתנגדות. אך בהדרגה, דור אחר דור, לומדים האחים שיש דרך אחרת.

ספר בראשית נגמר כאן, אבל זה לא סוף הסיפור. כי לדרמה יש מערכה חמישית: היחסים בין משה לאהרן. כאן, לראשונה, אין רמז ליריבות אחים.3 האחים פועלים בצוותא מרגע שהוטלה עליהם השליחות להוציא את בני ישראל מארץ מצרים. הם פונים אל העם ביחד. הם עומדים יחד לפני פרעה. יחד עם עושים אותות ומופתים. הם מנהיגים את העם במדבר במשותף. לראשונה מתפקדים אחים כצוות, ומשלימים זה את זה בשלום בכישוריהם השונים, באופיים השונה ובתפקידיהם השונים.

השותפות ביניהם היא מאפיין קבוע של הסיפור. אך ברגעים מסוימים היא מובלטת במיוחד. את הראשון כבר הזכרנו. האל אומר למשה שאהרן "יֹצֵא לִקְרָאתֶךָ וְרָאֲךָ וְשָׂמַח בְּלִבּוֹ". איזה חידוש מרענן לעומת המפגשים המתוחים בין אחים הזכורים לנו מחומש בראשית! שמחתו של אהרן למפגש עם אחיו אינה מובנת מאליה. לא היינו מתפלאים אילו המצב היה הפוך. הרי אהרן ומשה לא גדלו יחד. משה גדל בארמון פרעה, ואהרן אצל יוכבד ועמרם. הם גם לא חוו יחד את סבלותיהם של בני ישראל. משה ברח למדיין לאחר שהרג את המצרי שהיכה איש עברי. ועוד: משה, האח הצעיר, הוא אשר נתמנה למנהיג. בסיפורים קודמים בתורה, כאשר אח צעיר זכה בעמדה מועדפת פרצו קנאה ואיבה. למרות כל זאת, אהרן שמח והתרגש לפגוש את אחיו הצעיר. "וַיֹּאמֶר ה' אֶל אַהֲרֹן, 'לֵךְ לִקְרַאת מֹשֶׁה הַמִּדְבָּרָה'. וַיֵּלֶךְ, וַיִּפְגְּשֵׁהוּ בְּהַר הָאֱ-לֹהִים, וַיִּשַּׁק לוֹ" (שמות ד', כז).

אזכור שני, מסקרן במיוחד, נמצא בתחילת פרשת וארא, בפסוקים המדברים על מוצאם של משה ואהרן.

וַיִּקַּח עַמְרָם אֶת יוֹכֶבֶד דֹּדָתוֹ לוֹ לְאִשָּׁה וַתֵּלֶד לוֹ אֶת אַהֲרֹן וְאֶת מֹשֶׁה וּשְׁנֵי חַיֵּי עַמְרָם שֶׁבַע וּשְׁלֹשִׁים וּמְאַת שָׁנָה... הוּא אַהֲרֹן וּמֹשֶׁה אֲשֶׁר אָמַר ה' לָהֶם, "הוֹצִיאוּ אֶת בְּנֵי יִשְׂרָאֵל מֵאֶרֶץ מִצְרַיִם עַל צִבְאֹתָם". הֵם הַמְדַבְּרִים אֶל פַּרְעֹה מֶלֶךְ מִצְרַיִם לְהוֹצִיא אֶת בְּנֵי יִשְׂרָאֵל מִמִּצְרָיִם; הוּא מֹשֶׁה וְאַהֲרֹן (שמות ו, כ; כו-כז).

החזרה "הוא אהרן ומשה... הוא משה ואהרן" מתמיהה מאוד. אם לא די בעצם החזרה, המיותרת לכאורה, מתמיה גם היפוך סדר השמות – תחילה אהרן קודם למשה, ולבסוף משה קודם לאהרן.4 ומשונה מכול השימוש בכינוי הגוף "הוא" בדיבור על שני אנשים, במקום "הם". הרי התורה עצמה, באותם פסוקים שציטטנו לעיל, בין שני הביטויים האלה, אומרת על משה ואהרן "הם המדברים אל פרעה".

כל המוזרויות הללו רומזות, כך נראה, לאותו עניין: שנוצרה זהות בין משה לאהרן, והם היו, כביכול, לאדם אחד. לא הייתה ביניהם היררכיה: לפעמים שמו של אהרן קודם ולפעמים שמו של משה. חז"ל פיתחו רעיון זה על יסוד הפסוק "חֶסֶד וֶאֱמֶת נִפְגָּשׁוּ צֶדֶק וְשָׁלוֹם נָשָׁקוּ" (תהילים פה, יא): "חסד זה אהרן... ואמת זה משה... צדק זה משה... ושלום זה אהרן".5 לכל זיהוי כזה מצמידים שם חכמינו פסוק סֶמֶך המעיד על כך, אך גם בלי להידרש לפסוקים הזיהוי בין משה לאמת וצדק ובין אהרן לשלום וחסד מתחבר לנו מיד לכל הידוע לנו מן התורה על מעשיהם ואופיים. משה ואהרן היו בעלי מזג שונה ותפקידים שונים. משה היה איש האמת, אהרן איש השלום. בלי אמת אי אפשר להעמיד חזון שישמש השראה לעם. אבל בלי שלום פנימי לא יהיה עם להעמיד לו חזון.

אהרן ומשה היו נחוצים שניהם. גם תפקידיהם, כוהן ונביא, נמצאו במתח יצירתי. הם פעלו שכם אל שכם, וכל אחד מהם כיבד את כישוריו הייחודיים של אחיו. כפי שממשיך אותו מדרש ואומר: "'וַיִּשַּׁק לוֹ' – זה שמח בגדולתו של זה וזה שמח בגדולתו של זה".

מדרש נוסף משלים את התמונה – והוא מקשר בין המפגש של משה ואהרן שהזכרנו לעיל לבין בגדי הכהונה האמורים בפרשת השבוע שלנו, ובפרט האפוד עם האורים והתומים שעליו: "'וְרָאֲךָ וְשָׂמַח בְּלִבּוֹ' (שמות ד, יד) – אמר רבי שמעון בר רבי יוסי: הלב ששמח בגדולת אחיו ילבש אורים ותומים, שנאמר 'וְהָיוּ עַל לֵב אַהֲרֹן' (שמות כח, ל)".6 האורים-ותומים שימשו לקבלת השראה והדרכה אלוהית – מעין מקבילה כוהנית לנבואה.7 בזכותם, לא הייתה לאהרן סיבה לקנא באחיו הנביא: האלוהים אומר את דברו למשה בנבואה, ולאהרן – באורים ותומים.

"איזהו מכובד? המכבד את הבריות".8 משה ואהרן כיבדו איש את אחיו, השאירו מקום זה לזה ושמחו איש בתפקידו של אחיו ובסוג ההשראה האלוהית שקיבל. אהרן, שלא קינא באחיו הקטן שזכה בהנהגה, זכה בתמורה לכך להיות גיבורה הבלעדי של פרשתנו, ואף זכה שמשה נצטווה לעשות לו את בגדיו בעצמו: "וְעָשִׂיתָ בִגְדֵי קֹדֶשׁ לְאַהֲרֹן אָחִיךָ לְכָבוֹד וּלְתִפְאָרֶת" (שמות כח, ב; הציווי ניתן למשה אף כי שמו אינו נזכר). גם בימינו, בבית הכנסת, הכוהנים צאצאי אהרן הם הנקראים ראשונים לעלייה לקריאה בתורה – הלא היא תורת משה.

בסיפורם של משה ואהרן, המערכה החמישית בדרמת האחים של התורה, מגיעה סוף סוף האחווה אל פסגתה. לכך מכוון משורר תהילים בפייטוֹ על אהרן ומַדי הכהונה, המכונים כאן 'מידות': "הִנֵּה מַה טּוֹב וּמַה נָּעִים שֶׁבֶת אַחִים גַּם יָחַד! כַּשֶּׁמֶן הַטּוֹב עַל הָרֹאשׁ יֹרֵד עַל הַזָּקָן, זְקַן אַהֲרֹן שֶׁיֹּרֵד עַל פִּי מִדּוֹתָיו" (תהילים קלג, ב-ג). בזכות אהרן והכבוד שהוא חלק למשה יושבים אחים יחד בטוּב ובנועם.</p>
        </div>
        <div data-book="2" data-parasha="8" data-lesson="3" class="long-text">
             <h2 style="text-align:center">שמן שבשמן</h2>
             <p style="font-size:25px; font-weight:bold; text-align:center">ויקחו אליך שמן זית זך כתית למאור (שמות כז,כא)</p>
            <p>בתחילת הפרשה מופיע הציווי לקחת שמן זית זך לשם הדלקת המנורה במשכן - "ויקחו אליך שמן זית זך כתית למאור". לא כל שמן זית הוכשר להדלקת המנורה. חז"ל מציינים, שיש שלושה סוגים של שמן, ולשם הדלקת המנורה היה דרוש "שמן ראשון", השמן המעולה ביותר.

כל עניין בתורה נושא עמו גם הוראה רוחנית בעבודת ה'. במיוחד עלינו להפיק הוראה כזאת מענייני המשכן והמקדש, שעליו נאמר "ועשו לי מקדש ושכנתי בתוכם" - בתוך כל אחד ואחד מישראל. ברור אפוא שגם בעשיית המשכן הפרטי, בנפשו של כל יהודי, יש העניין הזה של ה'שמן ראשון', המשמש ל'הדלקת המנורה'.</p>
            <p style="font-size:25px; font-weight:bold; text-align:center">סוד שבסוד</p>
            <p>בתורה מדובר על מים, יין ושמן. יש כאן שלוש דרגות בתורה. מים - זה החלק הנגלה שבתורה; יין - רזי התורה; ושמן - רזין דרזין, סוד שבסוד. השמן מסמל את הדרגה העליונה ביותר, כפי שגם בשמן כפשוטו אנו רואים שהוא צף ועולה מעל המים והיין.

באה התורה ומלמדת אותנו, שגם בשמן עצמו יש 'שלושה שמנים', שלוש דרגות בתוך ה'רזין דרזין' עצמם. ככלל, שמן רומז לתורת החסידות, פנימיות התורה, אלא שגם בפנימיות התורה עצמה יש החלק ה'נגלה' שבה-עצמה, חלק ה'סוד' שבה, והדרגה העליונה ביותר - 'רזין דרזין' בפנימיות התורה עצמה.</p>
            <p style="font-size:25px; font-weight:bold; text-align:center">חקירה, מוסר וחסידות</p>
            <p>למשל, יש שלוש שיטות ושלוש תורות שמטרתן לעורר את האדם לעבוד את הקב"ה כראוי ולהתגבר על המידות הרעות - תורת החקירה, תורת המוסר ותורת החסידות. תורת החקירה היא חקירה שכלית במהותה; תורת המוסר עוסקת בגנות המידות הרעות והצדדים השליליים שבנפש האדם; ותורת החסידות מאירה את הנפש באור אלוקי המלובש בשכל, ובדרך זו מסולקות המידות הרעות.

אומר כ"ק אדמו"ר הריי"ץ (רבי יוסף-יצחק) מליובאוויטש, שגם בתורת החסידות עצמה יש מחכמת המוסר ומחכמת החקירה, אלא שהם ברוח החסידות. ברור שהמוסר והחקירה שבחסידות הם חלק מתורת החסידות, אך יש דרגה למעלה מזה - החסידות שבחסידות.</p>
            <p style="font-size:25px; font-weight:bold; text-align:center">ההתבטלות שבפנימיות התורה</p>
            <p>מעלתו של השמן על המים והיין היא, שהמים והיין נשארים במקומם, ואילו השמן חודר לתוך הדבר שבו הוא נמצא - "מפעפע בכולו". המשמעות הרעיונית היא, שכאשר האדם לומד נגלה דתורה או אפילו סודות התורה, התורה שלמד לא בהכרח חודרת לתוכו ו'מפעפעת' בקרבו. לעומת זאת, תורת החסידות, ה'שמן' שבתורה, חודרת לתוך-תוכו של האדם ומתעצמת עמו.

ועל כך אומרים, שלצורך הדלקת המנורה יש להשתמש ב'שמן שבשמן'. לא די בלימוד החסידות, אלא צריך להשתמש ב'שמן כתית' - שהיא ההתבטלות שבפנימיות התורה, הבאה במיוחד לאחר עבודת התפילה, ודווקא אז יכולים להדליק את המנורה שבנפש, נר ה' נשמת אדם.</p>
        </div>
        <div  data-book="2" data-parasha="8" data-lesson="4" class="long-text">
            <h2 style="text-align:center">למה נמחק שמו של משה מהפרשה?</h2>
             <p style="font-size:25px; font-weight:bold; text-align:center">ואתה תצוה (שמות כז,כ)</p>
            <p>בפרשת השבוע אנו קוראים על ציוויים רבים שנאמרו למשה רבנו בעניין המשכן וכליו, אך למרבה הפלא, הפרשה כאילו מתחמקת בעקיבות מלהזכיר את שמו של משה. זו הפרשה היחידה בתורה (מלידת משה ועד ספר משנה תורה, שנאמר מפי משה עצמו) שאין שמו של משה רבנו מוזכר בה אפילו פעם אחת!

מסבירים המפרשים, שבכך נתקיימו דברי משה רבנו אשר ביקש למחוק את שמו מהתורה אם ייפגע עם-ישראל בעקבות חטא העגל. משה אמר אז לקב"ה: "אם תישא חטאתם (הרי טוב), ואם אין (ואם לא) - מחני-נא מספרך אשר כתבת". דברי צדיק, אפילו הם נאמרים על-תנאי, מותירים רושם. לכן, אף שהקב"ה קיבל את שתדלנותו של משה למען עם-ישראל, בכל-זאת נמחק שמו של משה מפרשה אחת בתורה, היא פרשת תצווה.</p>
            <p style="font-size:25px; font-weight:bold; text-align:center">הדבר היקר ביותר</p>
            <p>אפשר להבין בנקל, שהתורה הייתה הדבר היקר ביותר בעיני משה. כל מהותו הייתה התורה, ולכן היא נקראת על שמו - 'תורת-משה'. ברור לכל בר-דעת, כי משה רבנו לא היה מוכן לוותר על שמו שבתורה תמורת כל הון שבעולם. לא קיים דבר שבעבורו היה משה רבנו מוותר על שמו שבתורה.

כל זה נכון, עד שהדברים מגיעים לעם-ישראל. כאשר גורלו של עם-ישראל הועמד בסכנה, לא היסס משה לוותר על הדבר היקר לו ביותר, על שמו שבתורה, ובלבד שבני-ישראל לא ייפגעו.

מעשהו זה של משה רבנו ממחיש לנו את הקשר העמוק שלו עם עם-ישראל. לכאורה, היו לו כל הסיבות הטובות לעמוד מן הצד. החטא עצמו היה חמור ביותר: עם שזה עתה חזה בהתגלות האלוקית המופלאה ביותר על הר-סיני, הולך וממיר את אלוקיו הנצחי בעגל-הזהב! שנית, משה כלל לא היה עם העם בעת החטא, שהרי שהה על ההר. ובכל-זאת עמד משה רבנו וביקש מהקב"ה לסלוח לעם-ישראל, ועד כדי כך שהודיע, כי אם הקב"ה לא יסלח להם, הוא מבקש למחוק מהתורה את שמו.</p>
            <p style="font-size:25px; font-weight:bold; text-align:center">למעלה מהתורה</p>
            <p>משה כאילו אומר לקב"ה: אם התורה אינה מאפשרת לסלוח לעם-ישראל על חטא העגל, אני מבקש למחוק את שמי מהתורה ובכך להביא לידי ביטוי את הקשר העמוק עוד יותר ביני לבין עם-ישראל ובין עם-ישראל לבינך, הקב"ה. ככל שעמוק הקשר בין משה רבנו לבין התורה ובין עם-ישראל לבין התורה, אין הוא מגיע לעוצמת ההתקשרות שלהם עם הקב"ה בכבודו ובעצמו.

מסירות-נפש זו של משה רבנו הביאה את הסליחה לעם-ישראל. שכן, כאשר עורר משה רבנו את הקשר העמוק והעצמותי שבין הקב"ה לעם-ישראל (שעומד אפילו מעל לתורה), הרי מבחינת הקשר הזה יכולה לבוא כפרה גם על חטא העגל.

ומכאן אנו יכולים ללמוד אהבת-ישראל מהי. זו אהבה אפילו למי שחטאו בחטא כחטא העגל. ואהבה ללא סייגים, עד כדי מסירת הדבר היקר ביותר - השם שבתורה - בעבור העם. זו גדולתו של נשיא ישראל הראשון, וכך נהגו ונוהגים כל נשיאי ישראל שבאו אחריו, בכל דור ודור.</p>
        </div>
        <div data-book="2" data-parasha="8" data-lesson="5" class="long-text">
            <h2 style="text-align:center">להצית את אש הנשמה</h2>
             <p style="font-size:25px; font-weight:bold; text-align:center">ויקחו אליך שמן זית זך... להעלות נר תמיד (שמות כז,כ)</p>
            <p>כאשר התורה מצווה על הדלקת המנורה בבית-המקדש, היא מפרטת בזה שני שלבים: תחילה הבאת השמן אל משה: "ויקחו אליך שמן זית זך... להעלות נר תמיד", ובשלב שני עריכת הנרות על-ידי אהרון: "יערוך אותו אהרון ובניו מערב עד בוקר".

יש כאן שתי נקודות הדורשות הבהרה: לשם-מה בכלל היה צורך להביא תחילה את השמן אל משה, בשעה שאהרון הוא המדליק? מה טעם השינוי בין הפסוק הראשון לשני מבחינת זמן בעירת הנרות: בפנייה אל משה נאמר: "נר תמיד", בעירה תמידית, אך לגבי אהרון כתוב רק "מערב עד בוקר".</p>
            <p style="font-size:25px; font-weight:bold; text-align:center">מנורת העם</p>
            <p>מנורת בית-המקדש מסמלת את עם-ישראל. בנבואת זכריה נמשל עם-ישראל ל"מנורת זהב כולה". כל יהודי בפני עצמו קרוי נר, "נר ה' נשמת אדם", ויחד יש כאן 'מנורה' בת שבעה קנים. תפקידו של אהרון הכוהן הוא "להעלות את הנרות" - להצית ולעורר את נשמות-ישראל, לגלות בהן את התשוקה והלהט להתדבק בקב"ה.

את 'אש' הנשמה מציתים ומדליקים על-ידי התורה והמצוות. עבודת ה' מתחלקת באופן כללי לשני סוגים: א) לימוד התורה. ב) עבודת התפילה (ובכלל זה קיום המצוות). כשם שבהדלקת נר יש שתי אפשרויות - נר-תמיד, שדולק כל הזמן ללא שינויים, ונר שעוצמת האור שבו משתנה "מערב עד בוקר", ממעט אור להרבה אור - כך בעבודת-ה' יש 'אש' קבועה ובלתי-משתנה (התורה) ויש אש שיש בה שינויים (תפילה ומצוות).</p>
            <p style="font-size:25px; font-weight:bold; text-align:center">מעל המגבלות</p>
            <p>התורה עומדת מעל מגבלות הזמן והמקום. היא דבר-ה', חכמתו של הקב"ה, וכזו היא נשארת גם לאחר שהתלבשה במושגים אנושיים הניתנים לתפיסת האדם. גם החובה המוטלת על יהודי בלימוד התורה מבטאת את עובדת היותה למעלה ממגבלות הזמן - יהודי חייב ללמוד תורה בכל רגע פנוי, "יומם ולילה". לכן נקראת התורה "נר תמיד".

לעומת זאת, התפילה יש לה זמן קבוע: שחרית, מנחה וערבית. כך גם המצוות מוגדרות בזמן: יש מצוות שהזמן גרמא ואפילו יש מצוות שבימינו אין לנו אפשרות לקיימן, משום שחסרים תנאים מסויימים של זמן ומקום. על-כן, התפילה והמצוות הן בבחינת "מערב עד בוקר" - הן תלויות בגדרי הזמן.</p>
            <p style="font-size:25px; font-weight:bold; text-align:center">כוחו של משה</p>
            <p>זהו גם ההבדל בין משה לאהרון:

מהותו של משה היא התורה, שגם נקראת על שמו (תורת משה). לכן נאמר בו "נר תמיד". לעומתו, אהרון מייצג את עבודת הקרבנות בבית-המקדש, שזה כנגד התפילה. לכן נאמר בו רק "מערב עד בוקר".

עתה יובן למה ציוותה התורה להביא תחילה את השמן אל משה - כדי שייתן לאהרון מכוח התורה הנצחי שבו. על-ידי כוח התורה, שלמעלה ממגבלות הזמן והמקום, אפשר אחר-כך לפעול בתוך מגבלות הזמן והמקום, על-ידי התורה והמצוות. וכך גם אלה שטרם הגיעו לדרגת "אש תמיד", תאיר נשמתם באור קבוע ונצחי.</p>
        </div>
        <div data-book="2" data-parasha="8" data-lesson="6" class="long-text">
            <h2 style="text-align:center">משה מקדש את הקרובים אליו</h2>
             <p style="font-size:25px; font-weight:bold; text-align:center">ואתה הקרב אליך את אהרן אחיך ואת בניו אתו (שמות כח,א)</p>
            <p>פרשתנו מספרת על הציוויים שציווה הקב"ה את משה רבנו בעניין הפעולות הנוגעות לכלי המשכן ולבגדי הכהונה וכו', שהיה צריך לעשותן לפני הקמת המשכן. בתחילת הפרשה נצטווה משה: "ואתה הקרב אליך את אהרון אחיך ואת בניו איתו... לכהנו לי".

משמעות הציווי היא, שמשה רבנו נדרש לקרב אליו את אהרון ובניו ולהבדילם מכל העם כדי שיהיו בדרגת כוהנים. הציווי הוא "הקרב אליך", שכן משה היה בדרגת כוהן (משה עצמו היה כוהן, אולם הכהונה לא הועברה לזרעו וניתנה לזרע אהרון אחיו בלבד), והיה עליו לקרב את אהרון ובניו לדרגת הכהונה שלו.</p>
            <p style="font-size:25px; font-weight:bold; text-align:center">קדושת הכוהנים</p>
            <p>בכך באה לידי ביטוי מעלת הכוהנים. התואר כוהן ניתן לעיתים לאדם על שם הפעולה - מי שעוסק בשירות בקודש נקרא כוהן באותה שעה. כאן התואר כוהן אינו מתאר פעולה אלא את מהות האדם - אדם זה הוא כוהן, מאחר שנתקדש על-ידי הקב"ה.

הקב"ה מצווה כאן את משה: "ואתה הקרב אליך" - לדרגתך. עניינו של משה רבנו הוא הקשר המיוחד עם הקב"ה. משה מדבר עם הקב"ה פנים אל פנים והוא בבחינת "איש האלוקים". זו משמעות הכהונה - משה רבנו נצטווה להאציל מקדושתו המיוחדת על הכוהנים, ומכאן ואילך נחה הקדושה הזאת עליהם ועל זרעם לדורותיהם.</p>
            <p style="font-size:25px; font-weight:bold; text-align:center">מאציל כוחות</p>
            <p>יש כאן דבר מופלא: משה רבנו היה הרבי של כל עם-ישראל, ובכל-זאת נצטווה לקרב אליו במיוחד ("הקרב אליך... מתוך בני-ישראל") את אהרון ובניו, כדי שיתקדשו בקדושת הכהונה בעבור כל בני-ישראל.

כך גם באתפשטותא דמשה שבכל דור ודור. צדיק הדור משפיע על כל הדור, בדוגמת ראש המפעיל והמחיה את כל האיברים, ועם זאת הוא מאציל כוחות מיוחדים על הקרובים אליו - על תלמידיו וההולכים בדרכיו. אלה מקבלים ממנו כוחות מיוחדים וקדושה מיוחדת, בבחינת "ואתה הקרב אליך".</p>
            <p style="font-size:25px; font-weight:bold; text-align:center">לפעול ככוהן</p>
            <p>יכול יהודי לחשוב, שאם נכשל בכמה עניינים ואין הוא עומד בדרגת כוהן המשרת בקודש, אין לו קשר של קרבה עם משה שבדורו. על כך אומרים לו, שהציווי "ואתה הקרב אליך" היה קודם לבישת בגדי הכהונה וקודם החינוך לעבודת המקדש, וזו קדושה מהותית, הנובעת מעצם הקרבה למשה רבנו.

לכן מוטלות עליו זכות ואחריות לתקן את המומים, ללבוש 'בגדי כהונה' ולהתחיל לפעול ככוהן - להפיץ את אור התורה והחסידות בקרב יהודים אחרים ולעשות אף אותם לכוהנים. דבר זה ימהר ויזרז את גילוי בית-המקדש השלישי, בביאת משיח-צדקנו בקרוב ממש.</p>
        </div>
        <div data-book="2" data-parasha="8" data-lesson="7" class="long-text">
             <h2 style="text-align:center">בגדי נבואה</h2>
             <p style="font-size:25px; font-weight:bold; text-align:center">ואלה הבגדים אשר יעשו חשן ואפוד (שמות כח,ד)</p>
            <p>בתוך שמונת בגדי הכהונה של הכוהן הגדול היו החושן והאפוד. לבגדים האלה נועד גם תפקיד חשוב לצורך הנבואה. כאשר בני-ישראל נזקקו לשאול דבר-מה מאת ה', היה הכוהן הגדול שואל על-פי האורים והתומים וזוכה לתשובות ברורות.

היו כוהנים גדולים שלא היו ראויים לשאול באורים ותומים. במקרה זה היו מתייחסים אליהם כאל כוהנים גדולים לכל דבר, חוץ מעניין השאלה באורים ותומים. וכך אומרת הגמרא: "כל כוהן שאינו מדבר ברוח-הקודש ושכינה שורה עליו - אין שואלים בו".</p>
            <p style="font-size:25px; font-weight:bold; text-align:center">אותיות בולטות</p>
            <p>כיצד היה הכוהן הגדול מקבל תשובה באורים ותומים? על כך חלוקות הדעות בין חכמי ישראל. רבי יוחנן אומר: "בולטות". כלומר, אותיות מסויימות מאלה החקוקות על החושן היו בולטות, ומהן היה הכוהן הגדול מבין את התשובה. ריש-לקיש אומר: "מצטרפות". כלומר, הכוהן הגדול היה רואה הצטרפות של אותיות מסויימות, שהיו מרכיבות את התשובה.

האם זה היה מראה פיזי או רוחני? גם על כך חלוקות הדעות. רש"י סובר שאכן מדובר במראה גשמי, שהכוהן הגדול היה רואה בעיניו ממש. לעומתו סבור הרמב"ם שראיית האותיות הבולטות או המצטרפות הייתה רק "במראה הנבואה", ואם-כן, החושן לא היה אלא אמצעי שסייע להתעוררות רוח הנבואה של הכוהן הגדול.</p>
            <p style="font-size:25px; font-weight:bold; text-align:center">אפוד נבואה</p>
            <p>חושן ואפוד היו מבגדי הכוהן הגדול בלבד, אבל בגד דומה שמבטא את היכולת הנבואית היו לובשים גם אחרים. וכך אומר הרמב"ם: "זה שאתה מוצא בדברי הנביאים שהכוהנים היו חוגרים אפוד בד, לא היו כוהנים גדולים... אלא אפוד זה היו חוגרים אותו בני הנביאים ומי שהוא ראוי שתשרה עליו רוח-הקודש, להודיע כי הגיע זה למעלת כוהן גדול שמדבר על-פי האפוד והחושן ברוח-הקודש".


כלומר, הדמיון בלבישת האפוד ביטא את העובדה שגם נביא הוא משרת ה', כשם שהכוהן הגדול משרת את הקב"ה.</p>
            <p style="font-size:25px; font-weight:bold; text-align:center">מעלת הנביא</p>
            <p>אולם אף שהרמב"ם משתמש בביטוי "הגיע זה למעלת כוהן גדול", לאמיתו של דבר, מעלתו של הנביא למעלה ממעלת כוהן גדול. אפשר לראות זאת בתנאים הנדרשים כדי להיות נביא, שאינם נדרשים מכוהן גדול, והדבר מעיד על מעלתו של הנביא.

יש למצוא רמז לדבר בעובדה שנבואת הכוהן הגדול קשורה בחושן ואפוד, שהם בגדי זהב, ואילו נבואת הנביאים מסומלת באפוד בד. בגד הבד מייצג דרגה עליונה מבגדי זהב. לכן גם אצל הכוהן הגדול עצמו, בגדי הבד של יום-הכיפורים מסמלים מעלה גדולה יותר, ולכן דווקא בהם הוא נכנס לקודש-הקודשים. מכאן שנבואת הנביאים, הלובשים אפוד בד, גדולה ממדרגת הכוהן הגדול, הלובש בגדי זהב.

ויהי רצון שנזכה בקרוב לקיום הייעוד: "אשפוך את רוחי על כל בשר וניבאו בניכם ובנותיכם", כאשר כל עם-ישראל יהיו נביאים, בגאולה האמיתית והשלמה.</p>
        </div>
        <div data-book="2" data-parasha="8" data-lesson="8" class="long-text">
             <h2 style="text-align:center">מוכנים ליציאה</h2>
             <p style="font-size:25px; font-weight:bold; text-align:center">ועשית את מעיל האפוד... לא יקרע (שמות כח,לא-לב)</p>
            <p>אחד מבגדי הכהונה המפורטים בפרשתנו הוא המעיל. אומרת התורה: "שפה יהיה לפיו מעשה ארג... לא יקרע". מהמילים "לא יקרע" לומד רש"י ש"הקורעו עובר בלאו". כלומר, התורה מזהירה באיסור לא-תעשה שאסור לקרוע את שפת המעיל.

אחר-כך מוסיף רש"י ומציין איסורים נוספים שהם בגדר לא-תעשה: הלאו "לא יזח החושן מעל האפוד", וכן הלאו שנאמר לגבי בדי הארון, שבאמצעותם היו נושאים אותו ממקום למקום - "לא יסורו ממנו".</p>
            <p style="font-size:25px; font-weight:bold; text-align:center">למה אסור?</p>
            <p>ברור למדי מדוע הטילה התורה איסור על מי שקורע את שפת המעיל, שהרי מי שעושה זאת מקלקל בגד כהונה. גם הלאו השני, "לא יזח החושן", מובן למדי. חושן-המשפט היה צריך להיות מונח על חזה הכוהן הגדול, כנגד ליבו. על אבני החושן היו חקוקים כל שמות השבטים, ובכך שהונחו מול ליבו הזכירו לו בכל עת את חובתו ללמד זכות על עם-ישראל, להתפלל בעבורם לשפע ברכה וטובה.

אך הלאו השלישי תמוה ביותר. מדוע אסרה התורה להוציא את בדי הארון, אותם מוטות שהושחלו בטבעות שמצידי הארון, אשר שימשו לנשיאת הארון ממקום למקום? וכי איזה פגם בעבודת המקדש נגרם מכך שמוציאים את הבדים מהטבעות?</p>
            <p style="font-size:25px; font-weight:bold; text-align:center">לצאת במהירות</p>
            <p>זאת ועוד: ארון-הברית עמד בקביעות בקודש-הקודשים. השימוש בבדים היה רק בעת המסעות או במלחמה, כדי שהארון יתייצב בראש הלוחמים לעודדם, ולהביע את ברכת ה' לניצחונם. מדוע אפוא אסור היה להסיר את הבדים מטבעותיהם, בשעה שהארון עומד ממילא בקודש-הקודשים, ולהשיבם רק כשהיה צורך לטלטל את הארון?

ספר החינוך מסביר: "נצטווינו לבל נסיר את בדי הארון ממנו, פן נהיה צריכים לצאת עם הארון לשום מקום במהירות". הארון היה צריך לעמוד תמיד במצב מוכן ליציאה, ולכן אסרה התורה להוציא את הבדים מטבעותיהם.</p>
            <p style="font-size:25px; font-weight:bold; text-align:center">להאיר בחוץ</p>
            <p>מכאן נגזרת הוראה נפלאה בעבודת ה': הארון, שבו שכנו לוחות-הברית, מסמל את התורה. זה רמז להוגים בתורה יומם ולילה. יהודי כזה עשוי לחשוב, שעליו להתמסר אך ורק ללימוד התורה ולא לחשוב על מה שקורה 'בחוץ'.

אומרת התורה, שגם כשהארון נמצא בקודש-הקודשים, הוא צריך להיות מוכן ליציאה בעת הצורך. כשתלמיד-חכם שומע על יהודי שני שנמצא 'בחוץ', ואור התורה טרם הגיע אליו, עליו להיות מוכן לצאת אליו מיד ולהביא גם אליו את אור התורה.

יתרה מזו: גם בשעה שהוא לומד תורה לעצמו, צריכים ה'בדים' להיות צמודים אליו. הוא צריך לזכור בכל עת ובכל רגע את תפקידו להביא את ה'ארון', את אור התורה, במהירות האפשרית אל אותו יהודי הנזקק לאור התורה. רק כך הוא יכול להיקרא 'ארון' אמיתי.</p>
        </div>


        <div data-book="2" data-parasha="9" data-lesson="1" class="long-text">
            <h2 style="text-align:center">להרים את הראש</h2>
             <p style="font-size:25px; font-weight:bold; text-align:center">כי תשא את ראש (שמות ל,יב)</p>
            <p>פרשת כי-תישא רובה ככולה עוסקת בחטא העגל ובאירועים שבאו בעקבותיו - שבירת הלוחות, תפילתו של משה רבנו, נתינת הלוחות השניים וכו'. למעשה מרומז החטא גם בתחילת הפרשה, במילים "ונתנו איש כופר נפשו", וכפי שמבואר במדרש, שנתינת מחצית השקל באה לכפר בעיקר על חטא העגל.

לפיכך נדרש ביאור, איך מתחברים הדברים עם ראשיתה של הפרשה - "כי תישא את ראש בני-ישראל". נשיאת ראש בני-ישראל מבטאת את מעלתם של ישראל ואת העלייה הגבוהה ביותר, ואילו בהמשך מדובר על הירידה הגדולה ביותר, ירידה שאין למטה ממנה.</p>
            <p style="font-size:25px; font-weight:bold; text-align:center">הרמת הדעת</p>
            <p>עניין זה יתבאר לאחר הסברת עניינה של נשיאת הראש. ראש עניינו שכל והבנה, והרמת הראש פירושה עלייה לדרגה גבוהה של שכל והבנה. וזה החידוש שבפרשתנו, ששלילת ענייני עבודה זרה באה לא על-ידי עלייה לדרגה שלמעלה מהראש, אלא על-ידי הרמת הראש (השכל) עצמו.

הדרגה שלמעלה מהראש היא האמונה, ש"היא למעלה מן השכל והדעת". בכוחה מוכנים גם אנשים פשוטים, קלים שבקלים ועמי-הארץ, למסור את נפשם על קידוש ה'. לכן אך טבעי הוא, שכאשר מניחים הצידה את השכל והדעת ומתעלים לדרגת האמונה בה', נשללת אפשרותה של עבודה זרה. אולם החידוש כאן הוא, ששלילת העבודה הזרה היא על-ידי הרמת הראש עצמו.</p>
            <p style="font-size:25px; font-weight:bold; text-align:center">שלילת עבודה זרה</p>
            <p>נשיאת הראש היא עלייה לדרגה עליונה יותר בלימוד התורה ובשכל התורה. כל עוד עומד האדם בדרגה הרגילה של לימוד התורה, אין בכך כדי לשלול לגמרי את מציאותה של עבודה זרה, שכן אם האדם אינו זוכה, יש באפשרותו אפילו להשתמש בדברי התורה עצמם כדי להגיע למסקנות הפוכות בתכלית מאחדות ה'.

אולם על-ידי עלייה לדרגה עליונה יותר בלימוד התורה ובשכל התורה, מגיע האדם לשלילת עבודה זרה לא רק מצד האמונה שבנפשו, אלא גם מצד השכל וההבנה. לכן מתחילה הפרשה ב"כי תישא את ראש בני-ישראל", כדי להקדים רפואה למכה.</p>
            <p style="font-size:25px; font-weight:bold; text-align:center">כוחו של בית-דין</p>
            <p>דוגמה לשלילת עבודה זרה על-ידי דרגה עליונה יותר בלימוד התורה, אפשר לראות בהבדל בין כל ישראל ובין בית-דין: כל ישראל אסור להם לקרוא בספרי עבודה זרה, ואילו "בית-דין צריכים... לידע דרכי העבודות". הואיל ודייני בית-דין עומדים בדרגה עליונה יותר בלימוד התורה, לא זו בלבד שאין הם צריכים לחשוש מפני ידיעת דרכי העבודה הזרה, אלא בכוחם לבטלה ולבערה מן העולם.

ויהי רצון שהקב"ה יישא תיכף ומיד את ראש בני-ישראל, ירוממם ויביאם לארצנו הקדושה, בגאולה האמיתית והשלמה על-ידי משיח-צדקנו.</p>
        </div>
        <div data-book="2" data-parasha="9" data-lesson="2" class="long-text">
              <h2 style="text-align:center">שלמות של יהודי</h2>
             <p style="font-size:25px; font-weight:bold; text-align:center">זה יתנו... מחצית השקל (שמות ל,יג)</p>
            <p>כשיהודי מקיים מצווה, הוא נדרש לקיימה בדרך הנאה והשלמה ביותר. לכן אנו מוצאים בכמה וכמה מצוות הדגשה על תמימות ושלמות של הדבר שבאמצעותו מקיימים את המצווה. לעומת זאת, בפרשתנו מופיעה הדגשה הפוכה - 'מחצית השקל'.

כשהתורה מצווה על המצווה הזאת היא אומרת: "זה יתנו... מחצית השקל, עשרים גרה השקל, מחצית השקל תרומה לה'". פעמיים מודגש כאן שצריכים לתת "מחצית השקל", וכדי להודיע את הסכום המדוייק, כותבת התורה שהשקל השלם הוא של "עשרים גרה". נשאלת אפוא השאלה, מדוע אין התורה מעדיפה לצוות לתת עשר גרה, מספר שלם, אלא מדגישה שהנתינה היא דווקא 'מחצית'?</p>
            <p style="font-size:25px; font-weight:bold; text-align:center">הכרה באחדות</p>
            <p>חז"ל אומרים, שנתינת מחצית השקל באה גם לכפר על חטא העגל, ומכאן, שבהדגשת עניין ה'מחצית' טמון התיקון לחטא זה. עיקרה של עבודה זרה הוא הפירוד מהקב"ה, ושורש הפירוד הוא עצם הרגשת הישות העצמית של האדם. כאשר אדם מרגיש את עצמו למציאות עצמאית, מזה יכול להתפתח חטא עבודה זרה.

על-כן התיקון לעבודה זרה הוא ההכרה באחדות האלוקית החובקת את כל הבריאה. כאשר יהודי חדור בהכרה שאין לו קיום עצמאי וכי רק הדבקות בקב"ה היא מקור חיותו וקיומו - בכך נשלל לחלוטין כל עניין של עבודה זרה.</p>
            <p style="font-size:25px; font-weight:bold; text-align:center">אתה עצמך אינך שלם</p>
            <p>דבר זה נרמז בציווי של 'מחצית השקל'. התורה אומרת ליהודי, כי עליו לתת 'כופר נפשו' לקב"ה. שואל היהודי: כמה אני שווה? משיבה התורה: אתה עצמך אינך אלא מחצית - מחצית השקל. אין לך קיום עצמאי; אין לך מציאות שלמה משל עצמך. רק כשאתה מתחבר עם הקב"ה (ה'מחצית' השנייה) אתה נעשה דבר שלם.

מזה אנו גם למדים מהי משמעותה של ההתחברות עם הקב"ה. יהודי והקב"ה אינם שני דברים נפרדים שמתחברים זה עם זה, אלא הם כביכול שני 'חצאים', היוצרים יחדיו דבר שלם. כלומר, רק כשיהודי קשור עם הקב"ה או-אז יש כאן שלמות אחת.</p>
            <p style="font-size:25px; font-weight:bold; text-align:center">שני חצאים</p>
            <p>דבר זה מתאים גם-כן למסופר בהמשך הפרשה, שלאחר שמשה רבנו ביקש מהקב"ה רחמים על עם-ישראל והקב"ה נתרצה לו וסלח על החטא, אמר לו הקב"ה: "הנה אנוכי כורת ברית". הנוהג בכריתת ברית הוא לקחת דבר שלם, לבתר אותו לשניים ולעבור בין הבתרים. בכך כאילו אומרים כורתי הברית, שאף-על-פי שהם שני אנשים נפרדים, אין הם אלא שני חצאים של דבר אחד שלם.

זו המשמעות העמוקה של כריתת הברית בין עם-ישראל לקב"ה ושל מצוות מחצית השקל - יהודי והקב"ה אינם שני דברים נפרדים, אלא הם כאילו שני 'חצאים' של מהות אחת שלמה. זו ההתאחדות השלמה בין עם-ישראל לקב"ה, וכלשון הזוהר: "ישראל וקודשא-בריך-הוא - כולא חד".</p>
        </div>
        <div data-book="2" data-parasha="9" data-lesson="3" class="long-text">
             <h2 style="text-align:center">קבלת-עול מתוך התלהבות</h2>
             <p style="font-size:25px; font-weight:bold; text-align:center">זה יתנו – כזה יתנו (רש"י – שמות ל,יג(</p>
            <p>כאשר ציווה הקב"ה את משה רבנו על מחצית השקל, אמר לו: "זה יתנו". אומר על כך רבי מאיר בתלמוד הירושלמי: "כמין מטבע של אש הוציא הקב"ה מתחת כיסא-כבודו והראהו למשה, ואמר לו: 'זה יתנו' - כזה יתנו". זאת, משום שמשה "נתקשה בו".

במה נתקשה משה? וכי לא ידע מהי מחצית השקל? מוסבר על כך, שתמיהתו הייתה כיצד תוכל תרומה של מחצית השקל להיות "כופר נפשו" של יהודי. הלוא "כל אשר לאיש ייתן בעד נפשו", וכאן אומרים שהוא מכפר על נפשו על-ידי מחצית השקל?! על-כן הראה לו הקב"ה "מטבע של אש", ובכך השיב לתמיהתו.</p>
            <p style="font-size:25px; font-weight:bold; text-align:center">'מטבע' ו'אש'</p>
            <p>להבנת העניין יש להתבונן בצירוף המילים "מטבע של אש". על 'מטבע' קובעת הגמרא שהוא "חריף לצאת". כלומר, זה אמצעי תשלום המוערך במידה שווה אצל כל בני-האדם. כאשר אדם משלם באמצעות חפץ בעל-ערך, משתנה ערכו על-פי מידת הצורך של הקונה בחפץ זה, אולם מטבע – ערכו קצוב וקבוע במידה שווה אצל כל האנשים.

'אש' שונה מכל חומר אחר בכך שהיא עולה למעלה. כל היסודות האחרים טבעם לרדת למטה. אפילו הרוח, שאינה יורדת למטה, נשארת בכל-זאת במקומה. אולם האש שואפת לעלות למעלה.</p>
            <p style="font-size:25px; font-weight:bold; text-align:center"> הבדלים ואחידות</p>
            <p>שני המרכיבים הללו קיימים גם בעבודת האדם לבוראו. יש ה'אש', זו השאיפה לעלות למעלה ולדבוק בקב"ה. תחושה זו אינה שווה בכל אדם. יש מי שמבין יותר את גדולת הבורא, וממילא תשוקתו לאור הקדושה עזה יותר, ויש מי שצימאונו לאלוקות מתון יותר.

עם זה צריכה להיות בעבודת האדם תחושה של קבלת-עול, שגורמת לו לציית לרצון ה' ולמלא את כל הוראותיו וציווייו. תחושה זו שווה בכול ואינה תלויה בדרגתו הרוחנית של האדם – כל יהודי נדרש לקבל עול מלכות שמים ולמלא את רצון ה'. זה ה'מטבע', שערכו שווה בכל מקום.</p>
            <p style="font-size:25px; font-weight:bold; text-align:center">כך באה הכפרה</p>
            <p>כשהקב"ה מראה למשה רבנו "מטבע של אש", יש כאן רמז שנדרש שילוב שני המרכיבים הללו, לחבר את ה'מטבע' וה'אש'. טבעם של בני-האדם, שכאשר הם עושים פעולה מתוך הכרה והרגשה, עושים אותה בחיות ובהתלהבות ('אש'), ואילו כשעושים אותה בקבלת-עול, אין בזה התלהבות ('מטבע'). אומר הקב"ה, שצריכים לחבר את ה'מטבע' וה'אש' – שתהיה לאדם התלהבות לא בדברים שהוא רוצה בהם, אלא במה שהקב"ה רוצה.

חטאי האדם עלולים לפגום בדרגות החיצוניות שבנפש, אולם כשיהודי מגלה את עצם נשמתו, שבה מתחברים יחדיו כל המרכיבים הללו ('מטבע' ו'אש'), מביא הדבר כפרה ותיקון של כל הפגמים. וזו התשובה שהשיב הקב"ה למשה רבנו – כאשר עבודת ה' תהיה בבחינת "מטבע של אש", היא גם תהיה "כופר נפש" ותכפר על כל אחד ואחד מישראל.</p>
        </div>
        <div data-book="2" data-parasha="9" data-lesson="4" class="long-text">
            <h2 style="text-align:center">צדקה כמו אש</h2>
             <p style="font-size:25px; font-weight:bold; text-align:center">אמר משה לפני הקדוש-ברוך-הוא, במה תרום קרן ישראל? אמר לו ב'כי-תשא' (בבא-בתרא י,ב)</p>
            <p>לאחר שבני-ישראל קיבלו את התורה בהר-סיני ובמעמד זה נעשו ל"ממלכת כוהנים וגוי קדוש" והתעלו לדרגה גבוהה ביותר, עדיין שואל משה רבנו: "ריבונו-של-עולם, במה תרום קרן-ישראל?". הקב"ה השיב על כך בפרשתנו: "כי תישא את ראש בני-ישראל" - כשתרצה להרים ולהגביה את עם-ישראל - יהיה זה על-ידי צדקה, מחצית השקל.

חייבים לומר, שמדובר כאן בסוג נעלה ביותר של צדקה. שהרי עצם מושג הצדקה היה קיים עוד קודם מתן-התורה, והוא קיים גם אצל בני-נח, ועל-אחת-כמה-וכמה לאחר שניתנה התורה. אך משה רבנו רוצה להרים את ישראל עוד יותר, ובתשובה הוא מקבל את מצוות מחצית השקל. על-כן, ודאי שמדובר כאן בסוג נעלה ומיוחד במינו של מתן צדקה.</p>
            <p style="font-size:25px; font-weight:bold; text-align:center">צדק טבעי</p>
            <p>במתן צדקה יש אופנים שונים: הראשון, כשהנותן הוא אדם טוב בטבעו, או שהוא מבין בשכלו את החיוניות של הסיוע לזולת, הן במובן האישי והן כחלק מצדק חברתי. זו הדרגה התחתונה של מתן הצדקה, במיוחד אצל יהודים שהם רחמנים וגומלי-חסדים בטבעם.

למעלה מזה: כאשר עושים צדקה משום שהקב"ה ציווה זאת. כאן הגורם לתת צדקה אינו המניע האישי, אלא הציות לרצון-ה'. מצווה היא דבר מוחלט, שאינו מתבטל מול שיקולים שכליים או רגשיים, ולכן בקיום כזה של הצדקה יש עוצמה רבה יותר. אך גם בזה עלולות להתערב פניות אישיות, כמו רצון לקבל שכר (שכר גשמי או שכר רוחני, בעולם הבא).</p>
            <p style="font-size:25px; font-weight:bold; text-align:center">ללא שכר</p>
            <p>מעל דרגה זו יש אופן של נתינה "שלא על-מנת לקבל פרס". האדם אינו מקיים את המצווה למען גמול כלשהו, אלא מתוך ציות פשוט לקב"ה. הוא צייתן, ורוצה ונהנה לקיים את רצון ה'. לכן הוא נותן צדקה.

אך מצוות מחצית השקל מייצגת סוג עליון יותר של צדקה. המדרש אומר: "הראה לו (הקב"ה למשה) מטבע של אש... ואמר לו: כזה ייתנו". סודה של מחצית השקל טמון במילים אלו: "מטבע של אש".</p>
            <p style="font-size:25px; font-weight:bold; text-align:center">מטבע של אש</p>
            <p>טבעה של האש לעלות תמיד למעלה, ואין לה משקל או צורה מוגדרת. כך צריך לתת צדקה: מתוך 'אש' והתלהבות, אך בלי שום סממנים אישיים - לא גשמיים ולא רוחניים. לקיים את המצווה בפשטות ובטבעיות, בלי לחפש שום סיבות.

הקב"ה אינו מסתפק באש בלבד, אלא מראה למשה "מטבע של אש". משמעות הדבר, אין להתנתק מן המציאות כ'אש' ערטילאית, אלא העבודה צריכה להיות באופן של "מטבע של אש" - שה'אש' תחדור אל תוך הטבע, שגם הטבע יהיה 'אש'.

כשמקיימים כך את המצווה, נותנים צדקה בלי תנאים - בלי לחכות לזמנים שבהם חייבים לתת ובלי להמתין שמישהו יבקש. יהודי שחדור בתחושת 'אש' זו, הולך לחפש אחר עני שזקוק לעזרה, והוא נותן פעמים רבות, שוב ושוב. זו הצדקה שלמעלה ממתן-התורה, שבאמצעותה השיב הקב"ה למשה על שאלתו "במה תרום קרן ישראל".</p>
        </div>
        <div data-book="2" data-parasha="9" data-lesson="5" class="long-text">
             <h2 style="text-align:center">המראות שנתקדשו</h2>
             <p style="font-size:25px; font-weight:bold; text-align:center">ועשית כיור נחשת (שמות ל,יח)</p>
            <p>פרשת-השבוע מצווה על עשיית כיור הנחושת, שבמימיו היו הכוהנים רוחצים את ידיהם ואת רגליהם לפני כניסתם למשכן. הכיור נעשה מה"מראות הצובאות", מראות הנחושת ששימשו את הנשים בעת התקשטותן - ואותן נידבו למשכן.

מספר על כך המדרש: "היה מואס משה בהן (במראות), מפני שעשויים ליצר הרע. אמר לו הקב"ה: קבל, כי אלו חביבין עליי מן הכול - שעל ידיהם העמידו הנשים צבאות רבות (ילדים רבים) במצרים".</p>
            <p style="font-size:25px; font-weight:bold; text-align:center">קדושה בחומר</p>
            <p>הכיור, אף-על-פי שהוא "חלק בבניין הבית", נבדל מכלי-המשכן האחרים. הוא עמד מחוץ למשכן, וגם הציווי עליו נאמר בנפרד מהכלים האחרים. תרומת ה'מראות' (בעבור הכיור) אף אינה נמנית בתוך נדבות המשכן שבפרשת פקודי. על-אף זאת הייתה בו מעלה מיוחדת, ולכן התחבב על ה' "מן הכול".

מהי באמת מעלתו הגדולה של הכיור? הדבר יובן לאור ייעודו הפנימי של המשכן. על-ידי הקמת המשכן התחדש דבר נפלא - "ושכנתי בתוכם": הקדושה העליונה שורה בתוך עולם החומר. בני-ישראל לקחו חומרים גשמיים - זהב, כסף, נחושת - ועשו מהם משכן לקב"ה. בכך באה לידי ביטוי תכלית הבריאה: "לעשות לו יתברך דירה בתחתונים" - שהקב"ה ישכון ויתגלה בעולם התחתון והנחות.</p>
            <p style="font-size:25px; font-weight:bold; text-align:center">משה רצה יותר</p>
            <p>מבחינה זו היה לכיור יתרון מיוחד. הוא, יותר מכל דבר אחר, סימל את הדרך שבה יורדת הקדושה העליונה ומתלבשת גם ברבדים התחתונים ביותר של המציאות - עד ה"מראות הצובאות", ש"עשויות ליצר-הרע". על-ידי עשיית הכיור נתקדש גם הדבר הנחות הזה, ודרכו האיר האור האלוקי.

אם-כן, למה מאס משה ב"מראות הצובאות"? משום שמשה רבנו עמד בדרגה רוחנית גבוהה ביותר, עד שלגביו גם החומרים הגשמיים הרגילים כבר היו נחותים דיים כדי שיושלם הייעוד של "דירה בתחתונים". הוא רצה להעלות למדרגה זו את עם-ישראל כולו, ולכן הפריעו לו ה"מראות הצובאות", שבמושגיו היו נחותות מדי.</p>
            <p style="font-size:25px; font-weight:bold; text-align:center">לא להירתע</p>
            <p>אולם הקב"ה השיבו, שבמשכן חייב להיות גם הדבר הירוד ביותר, ש"עשוי ליצר-הרע". ואדרבה: דווקא כאשר מביאים את הקדושה עד לדיוטה התחתונה ביותר, ועושים ממנה "דירה לו יתברך" - דבר זה חביב על הקב"ה "מן הכול".

זה מה שמלמדנו הכיור: לא להירתע מפיתויי היצר-הרע, וגם לא להתייאש בגין דברים ירודים שקרו בעבר. להפך, כשם שעל-ידי הכיור "רחצו את ידיהם ורגליהם" - כך גם אנו, על-ידי ש'נרחץ' מעלינו את כל הדברים הבלתי-רצויים, עד שגם הם עצמם יתהפכו לקדושה - הרי זה חביב לפני ה' עוד יותר מהעבודה שבתוך אוהל-מועד.</p>
        </div>
        <div data-book="2" data-parasha="9" data-lesson="6" class="long-text">
             <h2 style="text-align:center">לשמור על הפנים</h2>
             <p style="font-size:25px; font-weight:bold; text-align:center">ורחצו אהרן ובניו ממנו את ידיהם ואת רגליהם (שמות ל,יט)</p>
            <p>בפרשתנו מצווה הקב"ה את משה לעשות כיור נחושת לרחצה, ולהעמידו לפני אוהל-מועד. כיור זה שימש את הכוהנים לפני עבודתם, כפי שנאמר: "ורחצו אהרן ובניו ממנו את ידיהם ואת רגליהם, בבואם אל אוהל-מועד".

לרחצה הזאת היו שתי מטרות:

א) ניקיון וטהרה - הכוהן נדרש לתוספת ניקיון וטהרה קודם שהוא מתחיל לעבוד את עבודת המקדש.

ב) קדושה - על-ידי הרחיצה קיבל הכוהן מימד נוסף של קדושה, ולכן הרחיצה גם נקראת - "קידוש ידיים ורגליים".</p>
            <p style="font-size:25px; font-weight:bold; text-align:center">כולנו כוהנים</p>
            <p>אמנם בית-המקדש חרב, אבל המשמעויות הערכיות של עבודותיו וסדריו תקפות גם עכשיו. לצורך זה, 'כוהן' הוא כל יהודי, שהרי עם-ישראל כולו נקרא "ממלכת כוהנים וגוי קדוש". ואכן, עניין זה של רחיצה לפני עבודת הבורא מתקיים גם בחיינו-אנו.

כותב הרמב"ם בהלכות תפילה: "שחרית - רוחץ פניו ידיו ורגליו, ואחר-כך יתפלל". ידוע שהתפילות הן כנגד הקרבנות שהקריבו בבית-המקדש, והרחיצה לפני התפילה היא אפוא בדוגמת הטהרה והקדושה של הכוהנים לפני העבודה במקדש.</p>
            <p style="font-size:25px; font-weight:bold; text-align:center">לטהר את הפנים </p>
            <p>הרמב"ם הוסיף פרט שאינו מופיע בציווי התורה לגבי הכוהנים: הם נצטוו לרחוץ רק את ידיהם ואת רגליהם, ואילו הרמב"ם הוסיף גם את רחיצת הפנים. יש בכך משמעות מיוחדת הקשורה לתקופה שלאחר חורבן בית-המקדש.

ידיים ורגליים מסמלות את כוח העשייה של האדם, ואילו הפנים מסמלות את הכוחות הפנימיים יותר שלו - שכל, ראייה, שמיעה, דיבור וכדומה. ענייני החולין צריכים להיעשות באמצעות הידיים והרגליים - כלומר, להשקיע בעניינים אלה רק את הכוחות החיצוניים יותר שבנו, כפי שנאמר: "יגיע כפיך כי תאכל" - את ה'כפיים' יש להשקיע בחיי החולין, ואילו את הכוחות העליונים צריך לשמור בעבור מהות החיים - עבודת ה'.</p>
            <p style="font-size:25px; font-weight:bold; text-align:center">הפנימיות טהורה תמיד</p>
            <p>וכאן בא השוני בין תקופת המקדש לימינו אלה: בזמן הבית היו ה'פנים' מובדלים מעצמם מענייני החולין, וממילא לא היה צורך בטהרה ובקדושה מיוחדת קודם העבודה במקדש; אולם בזמן הגלות, הטורדת את מנוחת האדם, עד שקורה שגם הכוחות הפנימיים של האדם מושקעים בחיי היום-יום - או-אז יש צורך בתוספת טהרה, כדי לטהר גם את הפנים.

זו משמעות ההוספה שמוסיף הרמב"ם בדבר הצורך לרחוץ גם את הפנים קודם התפילה. אולם יש פוסקים שאינם מציינים חובה זו של רחיצת הפנים קודם התפילה. לדעתם, עצם האמירה של יהודי מיד בקומו משנתו "מודה אני לפניך" - מדגישה, שפנימיותו נשארת קשורה תמיד בקב"ה, ולכן אין צורך בפעולה מיוחדת של טהרת הפנים והפנימיות. כי פנימיותו של יהודי מוכנה תמיד לעבוד את ה' ושום טומאה אינה יכולה לפגוע בה. וכפסק-דין הרמב"ם הידוע שכל איש ישראל רוצה תמיד לקיים רצון קונו.</p>
        </div>
        <div data-book="2" data-parasha="9" data-lesson="7" class="long-text">
             <h2 style="text-align:center">נשמה יתרה בשבת</h2>
             <p style="font-size:25px; font-weight:bold; text-align:center">אך את שבתתי תשמרו (שמות לא,יג)</p>
            <p>בפרשתנו מצווה אותנו הקב"ה על שמירת השבת. גם בעשרת הדיברות נצטווינו על כך, אך יש הבדל במהות הציוויים: בעשרת הדיברות מדובר על ייחודה של השבת לעומת ימי החול - "כי ששת ימים עשה ה' את השמים ואת הארץ... וינח ביום השביעי, על-כן בירך ה' את יום השבת ויקדשהו"; ואילו בפרשתנו הדגש הוא על פעולתה של השבת באדם.

וכך אומר לנו הקב"ה: "אות היא ביני וביניכם... לדעת כי אני ה' מקדישכם". כלומר, השבת מקדשת את היהודי ומחוללת בו שינוי, עד שהוא נעשה אדם אחר.</p>
            <p style="font-size:25px; font-weight:bold; text-align:center">מנוחה שלמה</p>
            <p>אחד השינויים שחלים ביהודי ביום השבת הוא הנשמה היתרה שנכנסת בו ביום זה. כך נאמר בגמרא: "נשמה יתרה ניתנה בו באדם בערב שבת, ובמוצאי שבת נוטלין אותה הימנו".

רמז לכך טמון במילים "שבת וינפש": "וינפש" מורכב מהאותיות - 'וי נפש'. וכפי שמפרשת הגמרא: "כיוון ששבת - וי, אבדה נפש". כלומר, בצאת השבת אובדת לאדם הנשמה היתרה שניתנה לו בשבת.

נשמה יתרה זו מעניקה לאדם את המנוחה המיוחדת של השבת - 'מנוחה שלמה'. אם ישבות ממלאכה ביום אחר וינהג כאילו זו שבת, לא יחוש אותה תחושה של מנוחה, אלא זו תהיה 'מנוחת עראי' בלבד. רק ביום השבת, שבו נכנסת באדם הנשמה היתרה, הוא יכול לחוש את המנוחה האמיתית - מנוחתו של הקב"ה.</p>
            <p style="font-size:25px; font-weight:bold; text-align:center">שבת ויום-טוב</p>
            <p>האיכות המיוחדת הזאת של מנוחת השבת יכולה להסביר מחלוקת בעניין הנשמה היתרה שביום-טוב. חז"ל תיקנו "להריח בבשמים בכל מוצאי שבת, כדי להשיב את הנפש שהיא דואבת ליציאת השבת בשביל הנשמה יתרה שהלכה, לפיכך מיישבים ומשמחין אותה בריח טוב". אולם במוצאי שבת שהוא ליל יום-טוב אין מברכים על הבשמים.

בטעם הדבר אנו מוצאים מחלוקת. דעה אחת אומרת, שכאשר יוצאים מהשבת לחג אין אבדן של נשמה יתרה, "שהרי גם ביום-טוב יש לנו נשמה יתרה כשבת". לעומתה יש דעה, שביום-טוב אין נשמה יתרה, ומה שאין מברכים על הבשמים הוא משום ש"שמחת יום-טוב ואכילה ושתייה מועיל כמו בשמים".</p>
            <p style="font-size:25px; font-weight:bold; text-align:center">הגדרת האיכות</p>
            <p>לא מסתבר שהמחלוקת היא על עצם המציאות - אם יש או אין נשמה יתרה ביום-טוב. גם לפי הדעה הראשונה ברור שהנשמה היתרה של יום-טוב אינה כבשבת, שהרי במוצאי יום-טוב אין מריחים בבשמים. המחלוקת היא אפוא על איכותה של אותה נשמה יתרה שניתנת באדם ביום-טוב.

לפי הדעה הראשונה, ההבדל בנשמה היתרה בין השבת ליום-טוב הוא כמותי בלבד. לכן אין לנו אובדן מוחלט של הנשמה היתרה במוצאי שבת שחל ביום-טוב, והנשמה היתרה של היום-טוב יכולה להיחשב כעין המשך למנוחת השבת, עד שאין הנפש דואבת ואינה זקוקה לבשמים.

אולם לפי הדעה השנייה, הנשמה היתרה של יום-טוב אינה דומה כלל באיכותה לנשמה היתרה של השבת, ולכן יש כאן אובדן ודאבון נפש, אלא ששמחת יום-טוב והאכילה והשתייה של החג משמחות את הלב כמו הבשמים.</p>
        </div>
        <div data-book="2" data-parasha="9" data-lesson="8" class="long-text">
            <h2 style="text-align:center">גם בשעת החטא נשאר היהודי נאמן לה'</h2>
             <p style="font-size:25px; font-weight:bold; text-align:center">למה ה' יחרה אפך בעמך (שמות לב,יא)</p>
            <p>לאחר שחטאו בני-ישראל בחטא העגל, אמר הקב"ה למשה: "ועתה הניחה לי, ויחר אפי בהם ואכלם". הקב"ה רצה לכלות את כל העם, אך משה רבנו החל להתחנן לפני הקב"ה שימחל להם ואמר: "למה ה' יחרה אפך בעמך?". תחנוניו אלה של משה הועילו, כמו שנאמר: "ויינחם ה' על הרעה אשר דיבר לעשות לעמו".

שאלתו של משה "למה ה' יחרה אפך בעמך?" דורשת הסבר. וכי לא ברור למה כועס הקב"ה על עמו? הלוא זה עתה הוציא הקב"ה את עם-ישראל ממצרים באותות ובמופתים ונתגלה לעיני כל העם על הר-סיני, ואילו עם-ישראל ממיר אלוקים חיים בעגל הזהב!</p>
            <p style="font-size:25px; font-weight:bold; text-align:center">"כלום מתקנא"</p>
            <p>לכן מפרשים חז"ל (ורש"י מביא זאת בפירושו לתורה), שכוונתו של משה בשאלתו הייתה, שהקב"ה אינו צריך לכעוס על עובדי העגל, מאחר שהעגל אינו בר-תחרות לקב"ה ואין בו שום כוח ושום יכולת - "כלום מתקנא אלא חכם בחכם, גיבור בגיבור".

משה רבנו טען לפני הקב"ה, שאין כאן בגידה אמיתית של העם והמרת אלוקים חיים, בורא שמים וארץ, באלוקים אחר. אילו הייתה בעגל ממשות כלשהי, היה מקום לדבר על קנאה של ה' לעמו; אבל מאחר שהעגל אין בו שום ממשות, אין כאן אלא מעשה שטות והבל, ולכן שאל משה - "כלום מתקנא?!".</p>
            <p style="font-size:25px; font-weight:bold; text-align:center">לא מתנתק</p>
            <p>אולם עדיין יש להבין: ברור שהאמת היא כי בעבודה-זרה עצמה אין שום ממשות ואין מקום 'להתקנא' בה, אבל הלוא מי שעבדו את העגל החשיבו אותו למציאות ואף אמרו "אלה אלוקיך ישראל אשר העלוך מארץ מצרים". אם-כן, מצד אופן ראייתם יש מקום לקנאה, שהרי בעיניהם העגל הוא בבחינת 'חכם' ו'גיבור'.

אלא שגם מצידו של יהודי אין מקום לטעות כזאת. יהודי יודע שהאליל אינו אלא פסל של עץ ואבן, ואפילו אם הוא מידרדר חלילה למצב של עבודת אלילים, אין הוא מאמין באמת שיש באליל ממשות כלשהי. יהודי, מעצם מהותו, אינו יכול להתנתק מהקב"ה, וקל-וחומר שאינו יכול להמיר אלוקים חיים באלילי-שווא.</p>
            <p style="font-size:25px; font-weight:bold; text-align:center">רוח שטות</p>
            <p>כיצד אפוא חטאו בני-ישראל בעגל? אין זאת אלא ש"נכנסה בהם רוח שטות", וממנה באו גם הדיבורים כאילו העגל הוא האלוקים אשר הוציא את בני-ישראל ממצרים. הם עצמם נשארו נאמנים לקב"ה, אלא שרוח שטות שנכנסה בהם הסיתה אותם לעבוד עבודה זרה.

זו הכוונה הפנימית בטענתו של משה רבנו. הוא אומר לקב"ה: "למה ה' יחרה אפך בעמך?" - גם בשעת החטא הם "עמך", נאמנים לך, וגם הם יודעים את האמת שהעגל אינו 'חכם' ואינו 'גיבור'. אם-כן, "כלום מתקנא אלא חכם בחכם, גיבור בגיבור?!". דבריו אלה של משה רבנו הביאו את הסליחה והמחילה לעם-ישראל, "ויינחם ה' על הרעה אשר דיבר לעשות לעמו".</p>
        </div>

        <div data-book="2" data-parasha="10" data-lesson="1" class="long-text">
              <h2 style="text-align:center">מציאות שלמה</h2>
             <p style="font-size:25px; font-weight:bold; text-align:center">ויקהל משה את כל עדת בני-ישראל (שמות לה,א)</p>
            <p>פרשת ויקהל נקראת לעיתים עם פרשת שקלים. בשתי הפרשיות הללו בא לידי ביטוי רעיון האחדות בתוך עם-ישראל עצמו ובין עם-ישראל לקב"ה.

פרשת ויקהל נפתחת בכך שמשה רבנו הקהיל וכינס יחדיו את כל עם-ישראל, וציווה אותם על (השבת ועל) מלאכת המשכן. מכאן יכולים אנו ללמוד, שכדי להשכין את הקב"ה בתוך בני-ישראל, צריך להגיע תחילה לאחדות ולתחושה של 'קהל' אחד, וכפי שאנו אומרים בתפילה: "ברכנו אבינו (ומתי? כאשר) כולנו כאחד".</p>
            <p style="font-size:25px; font-weight:bold; text-align:center">אתה רק מחצית</p>
            <p>גם בפרשת שקלים בא לידי ביטוי עניין זה, אלא שבהדגשה יתרה. בפרשה זו יש דבר תמוה: ידוע הכלל, שכל דבר שבקדושה צריך להיות דווקא שלם. ואולם כשמדובר על נתינת התרומה לקרבנות, הקב"ה מצווה שכל יהודי ייתן דווקא מחצית השקל!

זאת ועוד: התורה עצמה מציינת, ש'שקל' שווה "עשרים גרה". מחצית השקל שווה אפוא עשר גרה, וזה מספר שלם. מדוע בכל-זאת התורה בוחרת לכתוב 'מחצית השקל' ולא 'עשר גרה'?!

אלא דבר זה בא ללמדנו יסוד בעבודת ה'. יהודי צריך תמיד לזכור שכשהוא לעצמו אינו אלא 'מחצית'. מי שמשלים אותו לדבר שלם הוא יהודי שני. כדי להיות במצב של 'שקל-הקודש', מחובתו להתאחד עם יהודי שני, באופן של "ואהבת לרעך כמוך". ואז, כשהוא מאוחד לגמרי עם רעהו, יש לפנינו דבר שלם.</p>
            <p style="font-size:25px; font-weight:bold; text-align:center">שלמות של עשרים</p>
            <p>משמעות נוספת שיש ב'מחצית' היא ההכרה, שכדי להיות מציאות שלמה צריך האדם להתאחד עם הקב"ה. יהודי צריך להרגיש, ששלמותו היא כשהוא מתחבר עם הקב"ה, ואז הוא נעשה דבר שלם.

דבר זה נרמז בכך ש'שקל' שווה 'עשרים גרה'. ידוע שהעולם ניזון ומתקיים מעשר הספירות האלוקיות, וכנגדן יש גם בנפש האדם עשרה כוחות. עשרת הכוחות שבנפש האדם מקבילים לעשר הספירות האלוקיות. נמצא, שהאדם כשהוא לעצמו אינו אלא 'מחצית השקל', 'עשר' מתוך מציאות שלמה של 'עשרים', וכאשר הוא מחבר את עשרת כוחות נפשו עם עשר הספירות האלוקיות, אז הוא נעשה שלם.</p>
            <p style="font-size:25px; font-weight:bold; text-align:center">ה"ויקהל" האמיתי</p>
            <p>שני הפירושים הללו ב'מחצית השקל' הם בעצם דבר אחד. שכן כדי להגיע לאחדות עם יהודי שני, צריך האדם להתבטל תחילה לפני הקב"ה ולהתאחד עם קונו; וכדי שההתחברות עם הקב"ה תהיה שלמה ואמיתית, הוא צריך להתאחד עם יהודי שני ולחוש שכל יהודי הוא חלק ממנו עצמו.

התאחדות זו משמשת הכנה להתאחדות המלאה והשלמה בין הקב"ה לעם-ישראל ובין כל היהודים יחדיו, כאשר יתקיים "ויקהל" מלשון "קהל גדול ישובו הנה", בקיבוץ כל הגלויות על-ידי משיח-צדקנו, תיכף ומיד ממש.</p>
        </div>
        <div data-book="2" data-parasha="10" data-lesson="2" class="long-text">
              <h2 style="text-align:center">שמחת התורה והסליחה</h2>
             <p style="font-size:25px; font-weight:bold; text-align:center">ויקהל משה. למחרת יום-הכיפורים, כשירד מן ההר (פירוש רש"י, שמות לה,א)</p>
            <p>בתחילת פרשתנו מסופר, שמשה רבנו הקהיל את כל בני-ישראל וציווה אותם על שמירת שבת ועל מעשה המשכן. רש"י מצטט את המילים "ויקהל משה", ומפרש: "למחרת יום-הכיפורים, כשירד מן ההר". כלומר, הקהלת בני-ישראל והציווי על שמירת שבת ועל מלאכת המשכן היו למחרת יום-הכיפורים, כשירד מהר-סיני והביא עמו את הלוחות השניים.

פירוש זה של רש"י דורש הבהרה. ראשית, מניין לרש"י שהדבר היה למחרת יום-הכיפורים ולא ביום-הכיפורים עצמו, מיד עם רדתו מההר? שנית, מדוע אכן עיכב משה רבנו ביום שלם את מסירת ציווי ה' ולא מסר את הדברים מיד ברדתו מההר, והלוא "זריזים מקדימים למצוות"?!</p>
            <p style="font-size:25px; font-weight:bold; text-align:center">לשם מה ההמתנה?</p>
            <p>רש"י מגיע למסקנה זו, שהדבר היה למחרת יום-הכיפורים, מהמילה "ויקהל". משמעות הדבר היא, שמשה רבנו עשה פעולה מיוחדת לאסוף את העם. מכאן הוכחה, שהדבר לא היה ביום-הכיפורים עצמו, שכן יש להניח שכאשר ירד משה רבנו מהר-סיני, נקהלו בני-ישראל מעצמם.

התורה מלמדת אותנו כאן, שכאשר התקבצו בני-ישראל לקבל את הלוחות השניים מאת משה רבנו, לא מסר להם באותו מעמד את הציווי על שמירת השבת ומלאכת המשכן. זאת עשה למחרת, כשהקהיל במיוחד את העם כדי למסור להם את ציווי ה'. אך עדיין נותרה השאלה, למה המתין למחר ולא מסר את הציוויים בו-ביום?</p>
            <p style="font-size:25px; font-weight:bold; text-align:center">תשוקה לתורה</p>
            <p>התשובה היא, שכאשר ירד משה רבנו מהר-סיני והביא עמו את הלוחות השניים, עורר הדבר אצל בני-ישראל תשוקה עצומה לקבלת הלוחות, וגם שמחה על שהקב"ה סלח להם על חטא העגל. לכן ביום-הכיפורים עצמו היו שקועים ראשם ורובם בעניין הסליחה והתורה, ולא היה אצלם מקום לשום עניין אחר, יהיה נעלה ככל שיהיה.

רק למחרת אסף משה רבנו מחדש את העם ומסר להם את הציוויים של הקב"ה, הנוגעים לעשיית דבר ה' בפועל - שמירת השבת ומלאכת המשכן. אולם ביום-הכיפורים עצמו היו בני-ישראל שקועים בעניין התורה עצמה, ולא היה מקום לציוויים שעניינם עשייה בתוך מציאות העולם.</p>
            <p style="font-size:25px; font-weight:bold; text-align:center">לצאת ולפעול</p>
            <p>מכאן אנו למדים שני דברים:

א) יש מעלה מיוחדת בעניין התורה, שהאדם דבק בה עד שאין לו מקום לשום עניין אחר, אפילו עניין נעלה כעשיית המשכן.

ב) על-אף מעלתה הנפלאה של התורה, הרי לאחר שמגיעים לדבקות בתורה, דרושה היציאה מד' האמות של תורה כדי לבצע את רצון ה' בעולם - לעשות משכן בתוך מציאות העולם ולהשרות בו את השכינה.

לאחר הדבקות הנפלאה בתורה צריך יהודי גם לצאת ולפעול בעולם, שכן "כל האומר אין לי אלא תורה - אפילו תורה אין לו". עם התורה חייבת להיות גם גמילות חסדים, ואז זוכים להשראת השכינה שמביאה עמה גם את הגאולה האמיתית והשלמה.</p>
        </div>
        <div data-book="2" data-parasha="10" data-lesson="3" class="long-text">
              <h2 style="text-align:center">לעבוד בידיים ולשמור על ראש שקט</h2>
             <p style="font-size:25px; font-weight:bold; text-align:center">ששת ימים תעשה מלאכה (שמות לה,ב)</p>
            <p>בראשית פרשת 'ויקהל' מספרת התורה, שמשה רבנו הקהיל את בני-ישראל והתחיל לצוותם על שמירת השבת. בתוך הדברים מופיע הפסוק: "ששת ימים תיעשה מלאכה, וביום השביעי יהיה לכם קודש, שבת שבתון וגו'".

חז"ל למדו מפסוק זה, שלא רק שמירת השבת היא מצווה, אלא גם העבודה בששת ימי המעשה מצווה היא: "כשם שנצטוו ישראל על מצוות-עשה של שבת, כך נצטוו על המלאכה". כי המלאכה והעבודה, בהיעשותן על-פי התורה ולשם-שמים - אף היא בבחינת עבודת ה'.</p>
            <p style="font-size:25px; font-weight:bold; text-align:center">כאילו מאליו</p>
            <p>אולם הפסוק הזה גם רומז כיצד צריך יהודי להתייחס לעבודה בששת ימי המעשה. הרי משה רבנו מדבר ישירות אל העם, ומה היה טבעי יותר מלומר להם: "ששת ימים תעשו (או תעשה) מלאכה"? אבל הוא אינו אומר "תעשה" אלא "תיעשה".

כאשר אומרים לאדם "תעשה", פירוש הדבר, שעליו להכניס את עצמו בתוך העניין ולעשותו; ואילו כשאומרים "תיעשה", יש בכך משמעות, כאילו הדבר נעשה מאליו, מבלי שהאדם יצטרך להשקיע בזה את כל כוחותיו.</p>
            <p style="font-size:25px; font-weight:bold; text-align:center">"יגיע כפיך"</p>
            <p>וזה, בעצם, מה שהתורה מבקשת ללמדנו: נכון, צריך לעבוד בששת ימי המעשה. זו אפילו מצווה לעסוק במלאכה. אבל לא צריך להשקיע בעבודה ובמלאכה את כל הראש, את כל הנפש.

יהודי נדרש לזכור תמיד, שהעבודה והמלאכה אינן תכלית החיים, אלא רק אמצעי לפרנסה וכדומה. החיים האמיתיים הם חיי-הרוח - לימוד התורה, התפילה, ההתעסקות בקיום המצוות, עשיית מעשים טובים וכיוצא באלה.

רעיון זה רמוז גם בפסוק "יגיע כפיך כי תאכל, אשריך וטוב לך". ההדגשה כאן היא על "יגיע כפיך". רק את הידיים-הכפיים, כלומר, כוחות העשייה, יש להשקיע בעסק ובמלאכה; אבל את הראש ואת הנפש יש לשמור פנויים לתורה ולעבודת ה'. כשיהודי נוהג כך, הוא זוכה ל"אשריך וטוב לך".</p>
            <p style="font-size:25px; font-weight:bold; text-align:center">שהשבת תהיה שבת</p>
            <p>יבוא מישהו וישאל: "אם לא אשקיע בעסק את כל כוחותיי ונשמתי, איך אבטיח את הצלחתו ואת שגשוגו?". על כך יש להשיב, שצריכים גם אמונה בקב"ה. יהודי מאמין, שבסופו של דבר, הפרנסה באה מאת הקב"ה. תפקידו של האדם הוא להכין 'כלי' שבאמצעותו יקבל את ברכת-ה', ולכן עליו לעבוד ולעסוק במלאכה; אבל מי שקובע אם ירוויח מהעבודה וכמה - זהו הקב"ה.

אם-כן, כאשר הקב"ה אומר, שיהודי לא צריך להשקיע את כל-כולו בעסקיו - מכאן שהדרך לקבל את הברכה האלוקית ולבסס את העסק היא דווקא כאשר מקיימים את רצון ה' ולא כשעושים את ההפך מזה. האדם הרוצה אפוא בהצלחת עסקיו, צריך להימנע מלהשקיע בהם את כל הנפש, שכן זהו רצון ה' ובדרך זו דווקא הוא נותן את ברכתו.

כאשר יהודי עובד בששת ימי המעשה על-פי הדרכת התורה, גם השבת שלו שונה. אין לו כל קושי להפנות את כוחות נפשו לעניינים שברוח, ואין הוא חושב ומהרהר כל הזמן בעסקי החולין שלו. כך יש לו חיים יהודיים אמיתיים, הן בימי החול ועל אחת כמה וכמה בשבת.</p>
        </div>
        <div data-book="2" data-parasha="10" data-lesson="4" class="long-text">
             <h2 style="text-align:center">השבת ומלאכת המשכן</h2>
             <p style="font-size:25px; font-weight:bold; text-align:center">ששת ימים תעשה מלאכה וביום השביעי יהיה לכם קודש (שמות לה,ב)</p>
            <p>אחרי שקראנו בשבועות הקודמים את הציוויים על הקמת המשכן, אנו עומדים לקרוא השבוע כיצד בנוהו למעשה. אולם בתחילת הפרשה מופיע עניין שונה לחלוטין - משה מקהיל את כל ישראל ומצווה אותם על שמירת השבת: "ששת ימים תיעשה מלאכה, וביום השביעי יהיה לכם קודש, שבת שבתון לה', כל העושה בו מלאכה וגו'".

מהעובדה שעניין השבת הוכנס אל תוך תיאור מלאכות המשכן לומדת הגמרא, שבכך חפץ הקב"ה ללמדנו את פירוט המלאכות האסורות בשבת. המלאכות שנאסרו בשבת הן אותן מלאכות שנדרשו לצורך עשיית המשכן. אלה ל"ט אבות-המלאכה - שלושים ותשע המלאכות הראשיות - האסורות בשבת.</p>
            <p style="font-size:25px; font-weight:bold; text-align:center">יש קשר</p>
            <p>ידוע, שבתורה אין שום דבר מקרי. העובדה, שהתורה בחרה ללמדנו את המלאכות האסורות בשבת דווקא ממלאכות המשכן, מעידה על קשר מהותי-פנימי בין הדברים.

הקשר כפול: מלאכות המשכן הן ה'אבות' - השורש והמקור - של המלאכות היום-יומיות בחיינו. הלוא כל דבר בעולם נובע ממקור רוחני. וכך, כל מלאכות החול, כל העבודות הגשמיות הפשוטות, נובעות, במקורן, מהמלאכות המקודשות של עשיית המשכן.</p>
            <p style="font-size:25px; font-weight:bold; text-align:center">חובה לעבוד</p>
            <p>כשם שהמשכן הוא המקור למלאכות הגשמיות, כך המשכן הוא גם תכלית כל המלאכה: אף-על-פי שמדובר במלאכות יום-יומיות פשוטות - ייעודן ותכליתן הוא לעשות משכן לה' ולהשכין את הקדושה האלוקית בעולם הזה.

דבר זה בא אף הוא לידי ביטוי בעניין השבת. התורה אומרת: "ששת ימים תעבוד". אומרים חז"ל, שזו מצוות-עשה. כלומר, העבודה והמלאכה אינן רשות, אלא חובה: חובה על האדם לעמול ולעבוד, ככתוב: "אדם לעמל יולד". לכן ממעטים בתפילות ובקריאה בתורה בימים שבהם מותר לעשות מלאכה, כדי שלא לפגוע ביכולת לפעול ולעבוד. וזאת, משום שעל-ידי העשייה והמלאכה עושה האדם את העולם כולו 'משכן' לקב"ה, וזו תכלית החיים עלי-אדמות.</p>
            <p style="font-size:25px; font-weight:bold; text-align:center">לממש את הפוטנציאל</p>
            <p>כיצד עושים משכן לה' על-ידי מלאכות יום-יומיות שגרתיות? אומרת התורה: "בכל דרכיך דעהו". כלומר, בכל פעולותיך ומעשיך, אף בפעולות היום-יומיות ביותר, עליך לדעת את ה'. גם פעולות פשוטות כאכילה, כשינה, כפרנסה וכו' צריך האדם לעשות כחלק מעבודתו את קונו, ובכך הוא עושה לו משכן בעולם הזה.

ההבדל בין המשכן לעולם כולו הוא בכך, שהמשכן היה בפועל ובגלוי משכן לקב"ה, ואילו העולם אין בו אלא הכוח והיכולת להיות משכן ומקדש לה'. תפקידו של האדם להביא יכולת זו לידי מימוש, ולכן עליו לנצל כל רגע פנוי לעשייה ולמלאכה, בבחינת "בכל דרכיך דעהו".</p>
        </div>
        <div data-book="2" data-parasha="10" data-lesson="5" class="long-text">
              <h2 style="text-align:center">השראת השכינה בלי קיצורי-דרך</h2>
             <p style="font-size:25px; font-weight:bold; text-align:center">וביום השביעי יהיה לכם קודש (שמות לה,ב)</p>
            <p>בתחילת פרשתנו התורה מספרת, שמשה הקהיל את כל ישראל "ויאמר להם" את הציווי לשמור שבת. מיד לאחר מכן התורה ממשיכה ומספרת על אמירה נוספת של משה: "ויאמר משה", וכאן הוא מוסר לבני-ישראל את הציווי על בניית המשכן.

בעצם הפרשיות הללו עוסקות בבניית המשכן. הציווי על שמירת שבת נכנס לתוך זה כדי ללמדנו שעשיית המשכן אינה דוחה את השבת. על-פי זה יש להבין מדוע פתח משה בציווי על השבת, שאינו אלא פרט בהוראות בניית המשכן (שלא יבנוהו בשבת), ולא התחיל לומר את הציווי המרכזי – על מלאכת המשכן – ואחר-כך היה מציין את השבת.</p>
            <p style="font-size:25px; font-weight:bold; text-align:center">לא דוחה שבת</p>
            <p>בסדר הדברים הזה ביקש משה רבנו להמחיש את חשיבותה העצומה של השבת, שבגלל חשיבותה זאת אפילו מלאכת המשכן אינה דוחה את השבת. את הציווי על השבת כבר שמעו בני-ישראל קודם-לכן - בעשרת הדיברות. זה היה במעמד כל ישראל, והכול ראו את הקולות וענו על כל דיבר "הן".

אכן, המשכן הוא דבר גדול ועיקרי, כפי שאומר הקב"ה: "ועשו לי מקדש ושכנתי בתוכם". על-ידו השכינה שורה בישראל. ועם זה, לא ייתכן שהציווי על המשכן ידחה את השבת, שהיא אחד מעשרת הדיברות. לכן הקדים משה רבנו את השבת לפני הציווי על מלאכת המשכן, כדי לציין את חשיבותו ואת היותו קדום (במעלתו) לציווי על מלאכת המשכן, שמשום כך אינו נדחה מפני מלאכת המשכן.</p>
            <p style="font-size:25px; font-weight:bold; text-align:center">הדגשת החשיבות</p>
            <p>יתרה מזו: כאשר קוראים את התחלת הפרשה: "ויקהל משה... ששת ימים תיעשה מלאכה וביום השביעי יהיה לכם קודש", נראה שהקהלת כל עדת בני-ישראל הייתה בעיקר לצורך האזהרה על השבת, ורק אחר-כך נאמר גם הציווי על מלאכת המשכן.

בכך אנו רואים, שאף-על-פי שהציווי על השבת בהקשר זה הוא רק פרט בציווי על מלאכת המשכן, בכל-זאת עשאו משה דבר עיקרי והזהיר את בני-ישראל באמירה מיוחדת, שבאה ראשונה, כדי להדגיש את חשיבותה הרבה.</p>
            <p style="font-size:25px; font-weight:bold; text-align:center">להזהיר מאיסור</p>
            <p>ומכאן אנו יכולים ללמוד הוראה עד כמה חשוב הוא עניין "לאפרושי מאיסורא" (להזהיר מפני האיסור): גם כאשר האדם עסוק בדברים הנעלים ביותר, ועד הדבר העיקרי ביותר – השראת השכינה כאן למטה – מצווה אותו התורה שבשעת מעשה (ועוד קודם-לכן) עליו לדעת ולהיזהר עד הקצה האחרון ממעשה אסור.

יכול הוא לחשוב שעל-ידי שיעבור על האיסור יקדים את השראת השכינה (כפי שעל-ידי מלאכת המשכן בשבת היו מסיימים את הקמתו קודם לכן), אולם הקב"ה מזהיר שהשראת השכינה יכולה להיות רק על-פי רצונו, והיא צריכה להיעשות מתוך שמירה על כל איסורי התורה. רק כך זוכים לבנות משכן אמיתי לקב"ה, שבו יקויים "ושכנתי בתוכם"</p>
        </div>
        <div data-book="2" data-parasha="10" data-lesson="6" class="long-text">
             <h2 style="text-align:center">האש למען האפר</h2>
             <p style="font-size:25px; font-weight:bold; text-align:center">לא תבערו אש בכל משבתיכם ביום השבת (שמות לה,ג)</p>
            <p>המלאכות שנאסרו בשבת הן שלושים ותשע (לט) המלאכות שנעשו במשכן. מכאן, שאפשר ללמוד מהמלאכות הללו ומפרטי הלכותיהן את הדרך שבה צריך יהודי לעבוד את בוראו, שהרי על-ידי המלאכות הללו נבנה המשכן כפשוטו, ועל-ידן אנו גם בונים את ה'משכן' הפרטי והרוחני שלנו.

אחת המלאכות היא - הבערה, הדלקת אש. ההגדרה של 'הבערה' שחייבים עליה עונש (של חילול שבת) היא הבערה לצורך תכלית - להאיר, לחמם ואף כדי להפיק אפר. למשל, אדם השורף שולחן בחצרו - פטור מעונש, משום שהוא משחית ואינו מפיק מהשריפה תועלת כלשהי, אבל אם הוא זקוק לאפר והשריפה נועדה לספק בעבורו את האפר - חייב.</p>
            <p style="font-size:25px; font-weight:bold; text-align:center">מלאכה ראויה</p>
            <p>מכאן אנו למדים מהי מלאכת ההבערה בעבודה הרוחנית בנפש האדם. האש כשהיא לעצמה אינה תכלית ואינה בגדר מלאכה. הדלקת האש בנפש האדם ראויה להיחשב מלאכה ולהיות חלק מעבודת ה', רק כשהיא מביאה תכלית - "צריך לאפר".

אש בנפש האדם היא שלהבת הנשמה, כפי שנאמר: "נר ה' נשמת אדם". יהודי נדרש להבעיר את אש הנשמה, שתהיה גלויה ומורגשת בליבו, ועד שיגיע לדרגת 'כלות הנפש' - תשוקה עזה של הנפש לעלות ולהיכלל במקורה האלוקי האין-סופי.</p>
            <p style="font-size:25px; font-weight:bold; text-align:center">העלייה אינה תכלית</p>
            <p>יכול אדם לחשוב, שההתעלות הזאת היא תכלית בפני עצמה. הוא יבעיר את אש האהבה לה' שבנפשו, ויהיה שרוי כל-כולו ברגשות נעלים של התעלות ותשוקה לאור ה'. נפשו תבער בצימאון עז לצאת מהגוף ולדבוק בשכינה, וכל ענייני העולם הזה יהיו כאין וכאפס בעיניו.

באה התורה ואומרת, שזו אינה הבערה אמיתית. זו אש טהורה, נטולת תכלית, ואש כזאת אינה מלאכה שעל-ידה בונים משכן לה'. כדי שהאש הזאת תהיה חלק מבניין המשכן, היא צריכה להביא עמה תכלית בעולם החומרי - "צריך לאפר".</p>
            <p style="font-size:25px; font-weight:bold; text-align:center">העלייה האמיתית</p>
            <p>אפר הוא החלק הגשמי והחומרי יותר של החומר, ולכן הוא נשאר אחרי השריפה. וכאן אומרים, שתכלית האש היא דווקא האפר - החומר התחתון. כל ההתעוררות של אש האהבה לה' צריכה להיות לשם תכלית - להביא חיזוק בקיום התורה והמצוות דווקא בעולם הזה התחתון.

ובאמת אין סתירה בין השניים, שכן בירור העולם הזה התחתון וזיכוכו הם תכלית הבריאה שנתאווה לה הקב"ה, ונמצא, שדווקא כאשר יהודי עוסק בזיכוכו של העולם החומרי, כי-אז הוא מתעלה לדרגה העליונה ביותר ומגשים את הרצון העליון של הקב"ה.

דווקא עבודה כזאת היא שמביאה את העולם לתכליתו וממילא מעלה את האדם לתכלית העלייה, עד העלייה הגדולה ביותר בגאולה האמיתית והשלמה על-ידי משיח-צדקנו.</p>
        </div>
        <div data-book="2" data-parasha="10" data-lesson="7" class="long-text">
             <h2 style="text-align:center">לומדי תורה ותפקידם</h2>
             <p style="font-size:25px; font-weight:bold; text-align:center">זה הדבר אשר צוה ה' לאמר (שמות לה,ד)</p>
            <p>השבוע אנו קוראים בפרשה, שמשה רבנו הקהיל את כל ישראל, כדי לצוותם על עשיית המשכן. כאשר נקבצו כולם, אמר להם: "אלה הדברים אשר ציווה ה' לעשות אותם". אך בטרם ציוום על המשכן, מסר להם, במאמר מוסגר, את עניין שמירת השבת, כדי להבהיר, שמלאכת המשכן אינה דוחה שבת.

לאחר שני הפסוקים העוסקים בשמירת השבת, חוזר משה לעניין העיקרי שלפניו. אולם הוא מקדים ואומר שוב: "זה הדבר אשר ציווה ה' לאמור", אף-על-פי שקודם לכן כבר אמר שהוא עומד למסור את הדברים שציווהו ה'. לשם-מה החזרה הזאת?</p>
            <p style="font-size:25px; font-weight:bold; text-align:center">לא נזקק למשכן</p>
            <p>רש"י מסביר, שבמילים אלה רמז משה: דברים אלה ציווה ה' "לי לאמור לכם". לכם בלבד נאמר הציווי על תרומת המשכן ולא לי. בכל המצוות נצטווה משה בדיוק כמו כל עם-ישראל, חוץ ממלאכת המשכן, שבה נאמר הציווי לעם ולא למשה.

דבר זה מעורר תמיהה, ויש על כך כמה הסברים. הסבר אחד הוא, שהמשכן נועד לכפר על חטא העגל ולהשכין מחדש את השכינה בתוך עם-ישראל. דבר זה חל על כל העם, חוץ ממשה. הוא לא נזקק למשכן, שכן אוהלו היה תמיד "מקום שכינה", ולכן הוא לא נדרש לקיים את הציווי: "ועשו לי מקדש".</p>
            <p style="font-size:25px; font-weight:bold; text-align:center">התורה למעלה מהמשכן</p>
            <p>אך יש להסביר זאת בעומק יותר: מהותו של משה היא התורה. היא נקראת על שמו - "תורת משה". לכן נאסר עליו לעסוק במלאכת המשכן, שכן התורה היא למעלה מעשיית המשכן. כדוגמת ההלכה: "אין מבטלין תינוקות של בית-רבן לבניין בית-המקדש". כי, כאמור, לימוד התורה הוא למעלה אף מבניית המקדש.

אך אף-על-פי שמשה רבנו לא עסק במלאכת המשכן עצמה, נצטווה "לאמור לכם" - למסור לעם-ישראל את הציווי על עשיית המשכן. כל המטרה שה' "ציווה לי", הייתה כדי "לומר לכם". ובזכות שהוא העביר את הדברים לעם, זכה שנתגלו לו הסודות העליונים של ענייני המשכן, ככתוב: "אשר הראית בהר".</p>
            <p style="font-size:25px; font-weight:bold; text-align:center">למסור לעם</p>
            <p>הציווי על עשיית המשכן הוא נצחי. כל יהודי, בכל זמן, צריך להשכין את הקב"ה בתוך המציאות הגשמית שהוא בא עמה במגע. אולם יש יהודים שעוסקים בתורה, ואין להם כל-כך מגע עם ענייני העולם. הם "תורתם אומנותם", ולכן הם בדוגמת משה, שנאסר עליו להתעסק בעשייה הגשמית של המשכן.

עם זאת, חל עליהם הציווי "לאמור לכם" - למסור לעם-ישראל את דברי התורה. עליהם להתמסר ללימוד תורה עם יהודים אחרים ולעורר אותם להשכין את הקדושה בחייהם. חובה זו, של העברת דברי התורה לעם, מוטלת גם עליהם, ואדרבה, זוהי זכותם הגדולה. דווקא על-ידי כך יראו ברכה בלימוד התורה, הן בכמות והן באיכות, עד שיגיעו להשגת ענייני התורה כפי שהם בשורשם האלוקי.</p>
        </div>
        <div data-book="2" data-parasha="10" data-lesson="8" class="long-text">
              <h2 style="text-align:center">עד הפרט האחרון</h2>
             <p style="font-size:25px; font-weight:bold; text-align:center">את יתדות המשכן ואת יתדות החצר ואת מיתריהם (שמות לה,יח)</p>
            <p>בפרשת השבוע מסכמת התורה את עבודת המשכן וכליו. בין הדברים היא מפרטת את העבודות שעשו "כל חכם לב בכם" - אלה אותם פריטים שנדרשה בהם אמנות מיוחדת. ברשימת הדברים האלה נמנים גם דברים שלכאורה אינם זקוקים לאמנות, ורש"י מיד נזעק לפרש שאכן גם בהם הייתה דרושה אמנות. כמו "שמן המאור", שעל כך אומר רש"י: "אף הוא צריך חכמי לב, שהוא משונה משאר שמנים".

אולם כשאנו מעיינים בהמשך הרשימה, אנו מוצאים שם פריטים נוספים שלכאורה עשייתם פשוטה בתכלית ולא נדרשת בהם אמנות מיוחדת. למשל: "את יתדות המשכן ואת יתדות החצר ואת מיתריהם". יתדות הן, לכאורה, אבזרים פשוטים, שכל בעל-מלאכה יכול להתקינם, ומדוע הן מופיעות ברשימת כלי-האמנות שעשו 'חכמי הלב'?</p>
            <p style="font-size:25px; font-weight:bold; text-align:center">בלי שאריות</p>
            <p>כתשובה לכך מפרש רש"י, שהיתדות היו מחוברות במיתרים אל היריעות, והיו חלק מהן. לכן, מכיוון שמלאכת היריעות דרשה אמנות מיוחדת, לא הסתפקו 'חכמי הלב' בעשיית היריעות עצמן, אלא השלימו את העבודה עד תומה, לרבות המיתרים והיתדות.

כשהתורה מציינת זאת היא גם רומזת, שכאשר עוסקים במלאכה קדושה, שדורשת מומחיות ושימת-לב, צריך להשלימה עד תום. אין להסתפק בצדדים הקשים יותר ולהשאיר את השאר לאחרים. המומחה צריך לטפל גם בפרטים הקטנים ביותר.</p>
            <p style="font-size:25px; font-weight:bold; text-align:center">מסיים המצווה</p>
            <p>דבר זה נרמז גם בדברי חז"ל, שאין המצווה נקראת "אלא על שם גומרה". יכול אדם לעשות את עיקר המצווה, להשקיע את עיקר ההשקעה, אבל אם הוא עצמו לא מסיים אותה, נקראת המצווה על שמו של מי שהביאה לידי גמר.

עיקרון זה חשוב במיוחד במלאכת החינוך. המחנך המומחה - 'חכם הלב' - אינו מסיים את תפקידו במתן המסרים החינוכיים החיוניים, על-פי חכמתו הגדולה. עליו לדאוג גם לפרטים הקטנים ביותר - גם ל'יתדות' ול'מיתרים', שתפקידם להבטיח כי ה'יריעות' לא יתנדנדו ברוח. המחנך צריך לדאוג שהחינוך יחדור לפנימיות נפשו של החניך, ויאפשר לו לעמוד נגד הרוחות הרעות שנושבות בעולם.</p>
            <p style="font-size:25px; font-weight:bold; text-align:center">דור הגמר</p>
            <p>ומכאן גם הוראה לדורנו, הדור של 'עקבתא דמשיחא'. אמנם אנו בבחינת 'עקביים' לעומת הדורות הקודמים, אך יש לנו היתרון של הסיום. כי דווקא דורנו הוא שמסיים את המצווה של עם-ישראל בכל הדורות, והוא שמשלים את העבודה לקראת הגאולה.

ומאחר שאין המצווה נקראת אלא על שם גומרה, הרי דווקא העבודה של דורנו, שעוסקת בפרטים הקטנים והנמוכים ביותר - כמו 'יתדות' ו'מיתרים' הסמוכים לקרקע - היא שמסיימת את עבודת הגלות וזוקפת על שמו של דורנו את הגאולה האמיתית והשלמה.</p>
        </div>

        <div data-book="2" data-parasha="11" data-lesson="1" class="long-text">
             <h2 style="text-align:center">כוחו של מעשה גשמי</h2>
             <p style="font-size:25px; font-weight:bold; text-align:center">אלה פקודי המשכן (שמות לח,כא)</p>
            <p>פרשת פקודי נפתחת בפסוק "אלה פקודי המשכן", ובהמשך מופיע דיווח על כמויות הזהב, הכסף והנחושת שנאספו לצורך עבודת המשכן, ועל השימושים שנעשו בהן. מפרשים מסבירים, שמשה רבנו ראה צורך למסור דין-וחשבון מפורט של כל הנדבות שעברו תחת ידיו, ובכך להורות לגבאי-הצדקה את חובתם להיות נקיים מה' ומישראל.

אולם עיון בדיווח זה מגלה מיד כי הוא חלקי ביותר. מופיע פירוט של השימושים בכסף ובנחושת בלבד, אך אין פירוט על שימושיו של הזהב. גם הסיכום של הכסף מתייחס רק לתרומת 'מחצית השקל' ולא לתרומות שניתנו כחלק מנדבת המשכן. אין דיווח של עשרה חומרים נוספים (תכלת, ארגמן וכו') שניתנו לצורך המשכן. כמו-כן, התורה סיפרה שהתרומות היו "והותר", ואין פירוט כמה היו העודפים ומה נעשה בהם.</p>
            <p style="font-size:25px; font-weight:bold; text-align:center">ניהול חשבון</p>
            <p>רש"י אומר, שכאן "נמנו כל משקלי נדבת המשכן". כלומר, אין כאן יומרה להגיש דוח מפורט של כל הנדבות ושימושיהן, אלא לפרט את משקל הנדבות העיקריות שניתנו למשכן.

התורה מספרת לנו בכך, שמשה רבנו, כממונה על הקמת המשכן, ניהל חשבון של כל התרומות והנדבות. לכן אין צורך לפרט את כל הפריטים ואת כל החומרים ושימושיהם, אלא די בפירוט כללי של החומרים העיקריים. דוגמאות אלה מלמדות, שמשה רבנו ניהל את כל התרומות כראוי לממונה אמיתי.</p>
            <p style="font-size:25px; font-weight:bold; text-align:center">ביצוע וכוונות</p>
            <p>ברשימה זו יש דבר בעל משמעות עמוקה. משה מציין דווקא את משקל הדברים ולא את ערכם. משקל מסמל את הצד החומרי של הדבר, ואילו ערכו מסמל את צידו הרוחני, ובתרומת המשכן נמנים הדברים דווקא לפי משקלם.

בחיי האדם, 'משקל' מסמל את עצם העשייה, וה'ערך' מסמל את הכוונות והמשמעויות הטמונות בה. כשיהודי מקיים מצווה, יש כאן עצם המעשה של קיום המצווה, ויש הכוונות והתחושות שעומדות מאחורי המעשה היבש. והנה, לגבי עשיית משכן לה' מציינים דווקא את ה'משקל' - את עצם המעשה.</p>
            <p style="font-size:25px; font-weight:bold; text-align:center">מטבע של אש</p>
            <p>יש כאן הוראה נצחית, שהמשכן שכל יהודי צריך לעשות לקב"ה אינו נעשה רק על-ידי פעילות רוחנית של כוונה ורגש, אלא גם על-ידי פעולה גשמית, ארצית. כשיהודי עושה מעשה גשמי אשר "פוקד על-פי משה" - נעשים המעשים הגשמיים שלו משכן לשכינה.

ועד כדי כך, שגם ה'מטבע' שיהודי נותן, נעשה "מטבע של אש" - הוא נעשה חדור באש הנשמה האלוקית שבקרבו. בכך אכן נבנה משכן פרטי לה', ודבר זה ממהר עוד יותר את בניין בית-המקדש הכללי השלישי, שבו יתגלה הקב"ה בעצמו תיכף ומיד ממש.</p>
        </div>
        <div data-book="2" data-parasha="11" data-lesson="2" class="long-text">
            <h2 style="text-align:center">בית-המקדש עומד שלם ומוכן</h2>
             <p style="font-size:25px; font-weight:bold; text-align:center">אלה פקודי המשכן משכן העדות (שמות לח,כא)</p>
            <p>פרשתנו נפתחת במילים "אלה פקודי המשכן משכן העדות". נשאלת השאלה: מדוע נכתבה המילה "משכן" פעמיים ולא נאמר "אלה פקודי משכן העדות"? מפרש זאת רש"י: "שני פעמים - רמז למקדש שנתמשכן בשני חורבנין, על עוונותיהם של ישראל". כלומר, כפל המילה 'משכן' רומז לשני בתי-המקדש, שנחרבו בגלל עוונותינו.

לפי פירוש זה, המילה משכן נגזרת מהמונח 'משכון'. כשאדם לווה כסף מזולתו, הוא מפקיד בידיו משכון, עד שישיב את ההלוואה. כך גם כאן: בגלל עוונותינו נטל מאיתנו הקב"ה את בית-המקדש הראשון כמשכון, ולאחר שנתכפרו העוונות, השיבו לנו בדמות בית-המקדש השני. וכאשר חטאנו שוב, לקח כמשכון גם את הבית השני, עד הגאולה השלמה.</p>
            <p style="font-size:25px; font-weight:bold; text-align:center">חסרו דברים</p>
            <p>אך יש להבין: כאשר נוטלים משכון, משיבים בבוא העת אותו חפץ שנלקח למשכון, ואילו כאן, הקב"ה נטל מאיתנו את בית-המקדש הראשון, ולא השיב לנו אותו ממש, שכן בבית-המקדש השני חסרו חמישה דברים חשובים!

ובכלל, למה בחרו חז"ל לפרש את הכפילות "משכן משכן" במשמעות משכון, ולא פירשו זאת ממשמעות שכינה - "ושכנתי בתוכם" - שהקב"ה שכן בשני בתי-המקדש, הראשון והשני?</p>
            <p style="font-size:25px; font-weight:bold; text-align:center">אהבת ה' לעמו</p>
            <p>אלא דווקא הפירוש של 'משכן' במובן של 'משכון' מלמד על אהבתו של הקב"ה לעם-ישראל. כאשר רואים בחורבן בית-המקדש עניין של נטילת משכון, משמעות הדבר היא, שבית-המקדש לא אבד חלילה, אלא הוא נמצא בשלמותו, כשם שמשכון נמצא בשלמותו. הקב"ה רק נטלו מאיתנו, אבל בית-המקדש עומד שלם ומוכן כדי לחזור אלינו.

ההבדלים שהיו בין בית-המקדש הראשון לשני אינם משנים את עצם המהות - שזה בית שבו שוכן הקב"ה באופן של קבע, כאשר בית-המקדש של מטה מכוון כנגד בית-המקדש של מעלה. נקודה זו משותפת לבית-המקדש הראשון והשני וכן לבית-המקדש השלישי, שייבנה במהרה בימינו, ולכן חורבן בית-המקדש אינו אלא בבחינת 'משכון'.</p>
            <p style="font-size:25px; font-weight:bold; text-align:center">האריך אף</p>
            <p>אהבתו הגדולה של הקב"ה לעם-ישראל נרמזת גם בהמשך דברי רש"י "על עוונותיהן של ישראל". הלוא בני-ישראל חטאו בעגל, ואף-על-פי-כן נתן להם הקב"ה את המשכן. גם כשבני-ישראל חטאו לאחר הקמת בית-המקדש לא מיהר הקב"ה להחריבו, אלא המתין שנים רבות והאריך אפו, בתקווה שבני-ישראל ישובו בתשובה ויישאר המקדש בבניינו.

ומזה יש ללמוד הוראה בהתנהגות האדם עם זולתו - אף-על-פי שהזולת אינו מתנהג כראוי, אין להימנע מלסייע לו בענייני תורה ומצוות, בעשיית ה'משכן' הפרטי בתוך נפשו. להפך, דווקא בגלל מצבו זה צריך לשאוף להעלותו על דרך הישר, ואז יתקיים בשניהם הפסוק "מאיר עיני שניהם ה'", וזו ההכנה לבניין בית-המקדש השלישי על-ידי משיח-צדקנו.</p>
        </div>
        <div data-book="2" data-parasha="11" data-lesson="3" class="long-text">
             <h2 style="text-align:center">הקב"ה שוכן דווקא למטה</h2>
             <p style="font-size:25px; font-weight:bold; text-align:center">אלה פקודי המשכן משכן העדות (שמות לח,כא)</p>
            <p>התורה כתובה בלשון מדוייקת ותמציתית ביותר, ואין בה אפילו מילה מיותרת. לאור זאת נדרש הסבר על הפסוק הפותח את פרשתנו: "אלה פקודי המשכן, משכן העדות". לשם-מה הכפילות "המשכן, משכן העדות", לכאורה די היה במילים "אלה פקודי משכן העדות"?

יש להסביר זאת על-פי מאמר חז"ל "משכן למטה, משכן למעלה". כלומר, יש שני משכנות, האחד למטה, בעולם הזה, והשני למעלה, בעולמות העליונים. יש המשכן הרוחני העליון, שהקב"ה הראה למשה רבנו בהר סיני, ויש המשכן הגשמי, שישראל בנו בפועל בעולם הזה, מזהב, כסף ונחושת. לכן נאמר פעמיים "משכן", לרמז על שני המשכנות הללו.</p>
            <p style="font-size:25px; font-weight:bold; text-align:center">'עדות' – רק כאן</p>
            <p>אולם רק על המשכן השני נאמר "משכן העדות". מהי ה"עדות" הזאת? זו עדות שהקב"ה שוכן במשכן הזה. המשכן  היה בבחינת עדות שהקב"ה שורה בישראל. ו'עדות' זו כתובה דווקא במשכן השני, המשכן הגשמי, בעולם הזה.

ה'עדות' שייכת למשכן השני משני טעמים: א) המושג עדות חל רק על דברים שאינם גלויים וברורים, שמשום כך יש צורך בעדות. והלוא המשכן הרוחני אינו זקוק לעדות, שהרי בעולמות העליונים הקדושה גלויה וזוהרת. ב) העדות היא שהקב"ה עצמו שוכן במשכן, ודבר זה קיים רק במשכן הגשמי, בעולם הזה. בעולמות העליונים, הרוחניים, יש רק הארה וגילוי מהקב"ה, אולם הוא עצמו בחר לשכון דווקא כאן למטה.</p>
            <p style="font-size:25px; font-weight:bold; text-align:center">התחברות בתפילה</p>
            <p>ייחודו של המשכן הגשמי בכך, שחומרים ארציים פשוטים נעשים משכן לקב"ה. גם בעבודת האדם לקונו צריכה להיות פעולה זו, של השכנת הקדושה האלוקית בתוך המציאות הגשמית הפשוטה דווקא.

עיקרה של השכנת השכינה היא בתפילה. בשעת התפילה האדם נדרש לרכז את כל כוחות נפשו, גם הכוחות הנחותים שבו, ולהעלותם למעלה. לכן לפני התפילה עליו לכלול את עצמו עם כל ישראל, אפילו היהודים שנמצאים בדרגה הנמוכה ביותר, דבר הבא לידי ביטוי במנהג לקבל עליו "מצוות-עשה של ואהבת לרעך כמוך".</p>
            <p style="font-size:25px; font-weight:bold; text-align:center">להעלות מלמטה</p>
            <p>יכול יהודי לחשוב: מה לי וליהודי שני, שעדיין אינו מוכן לתפילה, ואפילו לא להכנות לתפילה; יהודי ירוד? אומרים לו, שמצוות אהבת-ישראל היא אפילו ליהודי שנמצא בקצה השני של העולם – בקצה אחר בעולמו של הקב"ה. ואין זו מצווה בלבד של הקב"ה, שהיא יסוד כל התורה, אלא הדבר קשור ישירות בתפילתו-שלו, בהתעלותו-הוא. אהבת-ישראל היא ההכנה וההקדמה לתפילתו-שלו.

הסיבה לכך היא, שהתפילה עניינה להעלות את המציאות התחתונה של העולם ולעשותה משכן לקב"ה, וכאשר רוצים להעלות מציאות כלשהי, צריך להעלותה מלמטה, מהחלק התחתון ביותר. לכן צריכים להתחבר עם כל ישראל, אף הנחותים ביותר, כדי שאז תוכל להתחולל העלייה למעלה והשראת השכינה למטה.</p>
        </div>
        <div data-book="2" data-parasha="11" data-lesson="4" class="long-text">
              <h2 style="text-align:center">לא לזלזל בכוחו של אדם</h2>
             <p style="font-size:25px; font-weight:bold; text-align:center">אלה פקודי המשכן משכן העדות (שמות לח,כא)</p>
            <p>בתורה בכלל, ובתורה שבכתב בפרט, כל מילה וכל אות שקולות ומדודות, ואין שום אות מיותרת. תילי-תילים של הלכות נלמדות מייתור אותיות בודדות.

והנה, בפרשיות ויקהל ופקודי אנו מוצאים לכאורה כפילות גדולה ובולטת: בפרשיות אלה חוזרת התורה על כל פרטי מלאכת המשכן, לאחר שהדברים כבר הובאו בפירוט רב בפרשיות הקודמות, תרומה ותצווה. אם כוונתה של התורה הייתה לומר שהמלאכה נעשתה בדיוק כציווי ה', הייתה יכולה להסתפק באמירה, שבני-ישראל עשו את המשכן כדבר-ה'?!</p>
            <p style="font-size:25px; font-weight:bold; text-align:center">דמיון חיצוני בלבד</p>
            <p>שאלה דומה מתעוררת גם בפרשת נשא. מסופר שם, כי לאחר שסיים משה להקים את המשכן, הביאו שנים-עשר נשיאי ישראל את קרבנם לפני ה'. למעשה, כל קרבנותיהם היו זהים לחלוטין, אך התורה חוזרת ומפרטת את מה שהביא כל נשיא, כך פעם אחר פעם - שתים-עשרה פעמים!

התשובה המובאת על כך היא, שרק כלפי חוץ היו קרבנות הנשיאים זהים זה לזה. מבחינת התוכן הרוחני והמשמעות הפנימית של הקרבנות, היו לכל נשיא כוונות משלו שייחדו את קרבנו. לכן לא יכלה התורה לכתוב שהנשיאים הביאו אותו קרבן, כי לאמיתו של דבר זה לא היה אותו קרבן.</p>
            <p style="font-size:25px; font-weight:bold; text-align:center">שני משכנות</p>
            <p>בדרך זו ניתן להסביר גם את החזרה על פרטי מלאכת המשכן בפרשיותינו: המשכן שציווה ה' להקים הוא משכן שונה לגמרי מזה שהקימו בני-ישראל בפועל. רק כלפי חוץ הוא נראה אותו משכן, אך במהותם הפנימית אלה שני משכנות שונים, וכפי שהתורה אומרת: "אלה פקודי המשכן, משכן העדות", פעמיים "משכן". מכאן רמז לשני המשכנות - הרוחני והגשמי.

המשכן הראשון הוא משכן רוחני שאותו מראה הקב"ה למשה רבנו בהר-סיני. אמנם מדובר שם על כסף וזהב ועל עצי-שיטים, אך כפי שהקב"ה מצווה על המשכן וכפי ששומע זאת משה רבנו וכפי שהדברים נראים בהר-סיני - העיקר שם הוא לא המשכן הגשמי אלא הרוחני. לעומת זאת, בפרשיות ויקהל-פקודי מדובר במשכן גשמי כפשוטו, שאותו בונים בני-ישראל כאן בעולם הגשמי, מחומרים גשמיים שאותם נדבו.</p>
            <p style="font-size:25px; font-weight:bold; text-align:center">התכלית היא כאן</p>
            <p>אך אף-על-פי שהמשכן הרוחני, שאותו הראה הקב"ה למשה בהר, הוא ללא ספק גבוה ונעלה יותר מהמשכן שבנו בני-ישראל בעולם הגשמי, הייתה השראת השכינה דווקא כאן למטה. וכמו שנאמר: "ויכל משה את המלאכה", ומיד לאחר מכן: "ויכס הענן את אוהל-מועד וכבוד ה' מלא את המשכן" - כי דווקא על-ידי המשכן הגשמי נתמלא רצונו של הקב"ה.

ומזה אנו למדים הוראה חשובה. לעיתים אנו מזלזלים ביכולתנו ובכוחנו. אדם עלול לומר: "מי אני שבכוחי לגרום נחת-רוח לקב"ה?". מורה לנו התורה, שאדרבה, דווקא משום היותנו בעולם כה ירוד ושפל, חפץ ה' בקיום המצוות שלנו. רק אנו, יושבי העולם הגשמי, יכולים להכשיר את העולם להגשמת ייעודו: "לעשות לו יתברך דירה בתחתונים".</p>
        </div>
        <div data-book="2" data-parasha="11" data-lesson="5" class="long-text">
            <h2 style="text-align:center">משה מאחד את העם</h2>
             <p style="font-size:25px; font-weight:bold; text-align:center">אלה פקודי המשכן... אשר פקד על פי משה (שמות לח,כא)</p>
            <p>בפרשת פקודי מספרת התורה כיצד מנה משה רבנו בעצמו את תרומות הכסף והנחושת שנתקבלו לבניית המשכן. בפשטות, נועדה ספירה זו להיות דין-וחשבון על התרומות והשימוש שנעשה בהן, כדי להסיר חשד מלב ישראל.

אולם המדרש מספר, שכאשר ספר משה את שקלי הכסף, חסרו לו 1775 שקלים, ולא ידע מה עשה בהם. יצאה בת-קול ואמרה: "ואת האלף ושבע-המאות וחמישה ושבעים - עשה ווים לעמודים". בכך באה לידי ביטוי נאמנותו המוחלטת של משה, כפי שנאמר: "לא-כן עבדי משה - בכל ביתי נאמן הוא".</p>
            <p style="font-size:25px; font-weight:bold; text-align:center">דין-וחשבון</p>
            <p>נוכח זאת מתבקשת השאלה, מדוע היה בכלל צורך במסירת הדין-וחשבון? אם הקב"ה בעצמו מעיד על משה רבנו שניהל את התרומות בנאמנות, הייתה יכולה ה'בת-קול' להישמע מיד, ולא היה נזקק למסור את הדוח.

מכאן אנו למדים, שאף שמטרתו הפשוטה של הדין-וחשבון היא להציג לפני עם-ישראל את סיכום התרומות והשימוש שנעשה בהן, כדי להסיר כל חשד, הרי בעומק הדברים הייתה כאן עוד מטרה. מצד מהותו הפנימית של המשכן, היה צורך שמשה רבנו יסכם את כל התרומות.</p>
            <p style="font-size:25px; font-weight:bold; text-align:center">תרומת הציבור</p>
            <p>המשכן נבנה מתרומותיהם של יחידים, אבל הוא עצמו היה צריך להיות יצירה של כלל-ישראל. איך נוצר החיבור בין פעולה של הרבה יחידים לבין הציבור כולו? דבר זה נעשה על-ידי משה רבנו. הוא, בהיותו נשיא ישראל, איחד את כל התרומות של היחידים ועשה אותן לרכוש הציבור כולו.

כשיחיד נותן תרומה, תלוי הדבר בכוונתו. ייתכן שתרם בכל ליבו וייתכן שלא תרם בכל ליבו. לכן ציווה הקב"ה להביא את התרומות אל משה, שכן בהיותו בבחינת מלך, ש"ליבו הוא לב קהל ישראל", הוא מאחד את כל התרומות, וכשהוא מוסר אותן לעשיית המשכן, יש כאן נתינה מאוחדת של כל עם-ישראל.</p>
            <p style="font-size:25px; font-weight:bold; text-align:center">ללא רבב</p>
            <p>בעומק יותר: אחת הסיבות שהמשכן נקרא 'משכן העדות', היא משום שהמשכן היה "עדות לישראל שוויתר להם הקב"ה על מעשה העגל, שהרי השרה שכינתו ביניהם". אולם אף שהקב"ה ויתר לישראל על חטא העגל, בכל-זאת דבק בהם פגם החטא - קצתם בכך שחטאו בפועל ומקצתם בכך שלא מחו כנדרש.

היחיד שחטא העגל לא נגע בו כלל היה משה רבנו. הוא היה אז בהר-סיני, ולא הייתה לו שום שייכות לחטא, אפילו לא בבחינת "יש בידו למחות". לכן, כשהוא קיבל את התרומות של כל ישראל ומסרן לעשיית המשכן, זו הייתה נתינה שאין בה שום רבב של חטא העגל, אפילו לא ככפרה על החטא, ולכן דווקא משה היה יכול לאחד את כל התרומות לנכסי ציבור ולהשכין את הקב"ה כאן למטה.</p>
        </div>
        <div data-book="2" data-parasha="11" data-lesson="6" class="long-text">
             <h2 style="text-align:center">שלמות מקבלים ממשה רבנו</h2>
             <p style="font-size:25px; font-weight:bold; text-align:center">ויברך אותם משה (שמות לט,מג)</p>
            <p>לאחר שנסתיימה מלאכת המשכן, מספרת התורה: "וירא משה את כל המלאכה... ויברך אותם משה". מפרש רש"י: "אמר להם, יהי רצון שתשרה שכינה במעשה ידיכם, ויהי נועם ה' אלוקינו עלינו".

נשאלת כאן השאלה, הלוא במלאכת המשכן היו שותפים כל בני-ישראל, איש ואישה, שהביאו את נדבותיהם לעבודת המשכן, ומדוע לא בירך משה את כל השותפים לעשייה, אלא העניק ברכה רק ל'חכמי הלב', שעשו את המלאכה בפועל?</p>
            <p style="font-size:25px; font-weight:bold; text-align:center">לא הצליחו להקים</p>
            <p>התשובה פשוטה: אין כל צורך לציין במפורש את ברכתו של משה לכל התורמים למלאכת המשכן, שכן זה דבר פשוט ומובן מאליו שמברכים ונותנים 'יישר כוח' לכל תורם, וברכה זו העניק משה רבנו הרבה קודם לכן, כשנסתיימה הבאת התרומות. כאן רוצה התורה לספר על ברכה מיוחדת שהעניק משה רבנו לאחר גמר מלאכת המשכן.

כשנגמרה מלאכת המשכן, לא הצליחו המומחים להקימו. על כך מספרת התורה: "ויביאו את המשכן אל משה". ומפרש רש"י: "שלא היו יכולין להקימו... אמר משה לפני הקב"ה, איך אפשר הקמתו על-ידי אדם? אמר לו, עסוק אתה בידך, נראה כמקימו, והוא נזקף וקם מאליו".</p>
            <p style="font-size:25px; font-weight:bold; text-align:center">ברכה מיוחדת</p>
            <p>רואים אנו אפוא, שגם לאחר שכל בני-ישראל נתנו את נדבתם ולאחר ש'חכמי הלב' וכל המומחים סיימו את עבודתם, עדיין לא היה בכוחם להקים את המשכן בפועל. לשם כך היה עליהם להביא את המשכן אל משה, והוא, בכוחו של הקב"ה, הקימו.

ואחרי כל זה עדיין יש צורך בברכה נוספת ומיוחדת - "יהי רצון שתשרה שכינה במעשה ידיכם". שכן אין בכוחו של האדם המוגבל להשכין את השכינה האלוקית במעשי ידיו. לשם כך יש צורך בברכה מיוחדת של משה רבנו, שאכן יהיה "ושכנתי בתוכם", בתוך המשכן שנעשה על-ידי בני-ישראל.</p>
            <p style="font-size:25px; font-weight:bold; text-align:center">קשר עם הרבי</p>
            <p>מכל זה אנו למדים הוראה גם בחיינו-אנו: התכלית של עבודתנו בעולם הזה היא לעשות 'משכן' לקב"ה. כל יהודי, על-ידי פעולתו ומעשיו, 'בונה משכן' לקב"ה, ושאיפתו היא "שתשרה שכינה במעשי ידיכם".

אומרים לנו, שגם כאשר העבודה האישית שלנו מושלמת בתכלית, אין די בה להשכין את השכינה. השכנת השכינה בפועל נעשית על-ידי ברכתו של משה רבנו - על-ידי ההתקשרות לנשיא הדור, 'אתפשטותא דמשה' שבכל דור ודור.

כאשר יהודי קשור עם הרבי, הוא מקבל כוח להצליח בעבודתו ולהשכין את השכינה במעשי ידיו. ואז כולל עצמו 'משה רבנו' עם כלל-ישראל ומבקש "ויהי נועם ה' אלוקינו עלינו", ובכך הוא מביא גם את הפרט שבעם-ישראל לידי שלמותו האמיתית.</p>
        </div>
        <div data-book="2" data-parasha="11" data-lesson="7" class="long-text">
             <h2 style="text-align:center">לפעמים מדלגים על הסדר</h2>
             <p style="font-size:25px; font-weight:bold; text-align:center">וישם את מסך הפתח למשכן (שמות מ,כח)</p>
            <p>לאחר שהתורה פירטה בפרשיות הקודמות את ציוויי ה' על עשיית המשכן וכליו, היא מספרת בפרשיות ויקהל ופקודי כיצד בוצעו הדברים בפועל. וכך מתואר גם מהלך חנוכת המשכן על-ידי משה רבנו ביום השמיני למילואים. ביום זה הקים משה בעצמו את המשכן ועשה את כל העבודות שנעשו בו - ואחר-כך החלו אהרן ובניו לעבוד במשכן.

כשאנו מתבוננים בסדר פעולותיו של משה אנו מוצאים, שבתחילה הכניס את כלי המשכן למקומם ועשה את העבודות שבכל כלי - "ויתן את השולחן... ויערוך עליו ערך לחם... וישם את המנורה... ויעל הנרות... וישם את מזבח הזהב... ויקטר קטורת" - ורק אחר-כך סיים את בניית המשכן עצמו - "וישם את מסך הפתח למשכן". גם את הקרבנות הקריב תחילה על המזבח ורק אחר-כך הקים "את החצר סביב למשכן ולמזבח".</p>
            <p style="font-size:25px; font-weight:bold; text-align:center">חנוכת המשכן</p>
            <p>מקובל בעולם, שתחילה בונים בית בשלמות, ורק אז מכניסים לתוכו את הרהיטים והכלים ומתחילים בפעולות שנעשות בבית. כך אכן היה הסדר במסעות בני-ישראל במדבר - בתחילה הקימו בני גרשון ומררי את כל המשכן, ורק אז הכניסו בני קהת את כליו. מדוע אפוא שינה משה את הסדר והחל בעבודות המשכן עוד בטרם סיים את הקמתו המלאה?

התשובה היא, שהיום השמיני למילואים לא היה יום רגיל, אלא יום שבו חנך משה את המשכן. לכן הודגש בו יסוד גדול בעבודת ה' - עבודה שלא על-פי הסדר המקובל, אלא למעלה מסדר ומתהליכים מדורגים.</p>
            <p style="font-size:25px; font-weight:bold; text-align:center">חטוף ואכול</p>
            <p>עבודת ה' מתחלקת באופן כללי לשני סוגים: יש העבודה הרגילה, המסודרת והמדורגת. הולכים מן הכלל אל הפרט, צעד אחר צעד, נדבך אחר נדבך, וכך עולים אט-אט במעלות הקודש. אולם עבודה כזאת היא מוגבלת מטבעה, ולעיתים יש צורך דווקא בעבודה בלתי-מסודרת, אלא כפי שהגמרא אומרת - חטוף ואכול חטוף ושתה.

יש זמנים בחיי האדם וגם בחיי האומה שבהם אי-אפשר לפעול בדרך הדרגתית ומסודרת, אלא יש 'לחטוף' מכל הבא ליד. תקופה כזאת היא, כמבואר בתורת החסידות, גם התקופה שלנו, ימי 'עקבתא דמשיחא', שעבודת ה' באה מתוך מסירות-נפש ולאו-דווקא על-פי הסדר.</p>
            <p style="font-size:25px; font-weight:bold; text-align:center">כוח לדורות</p>
            <p>חנוכת המשכן על-ידי משה רבנו נותנת כוח לכל עם-ישראל בכל הדורות. לכן לא הסתפק משה בעבודה מסודרת ומדורגת, אלא בכוונה תחילה דילג על הסדר הרגיל - העמיד את השולחן ומיד ערך עליו לחם; הציב את המנורה ומיד העלה את נרותיה, וכך הלאה.

בכך נותן משה רבנו כוח לכל הדורות לעבוד את ה' גם שלא על-פי סדר והדרגה. אופן עבודה זה הוא גם המוליך אל הגאולה האמיתית והשלמה על-ידי משיח-צדקנו.</p>
        </div>
        <div data-book="2" data-parasha="11" data-lesson="8" class="long-text">
             <h2 style="text-align:center">יהודי מרגיש שהכול לה'</h2>
             <p style="font-size:25px; font-weight:bold; text-align:center">ויעל עליו את העולה ואת המנחה (שמות מ,כט)</p>
            <p>לאחר שבפרשיות הקודמות נידונו בהרחבה ציוויי ה' על הקמת המשכן, אנו מגיעים השבוע להשלמת המלאכה ולהקמת המשכן בפועל. לקראת סוף הפרשה מצווה הקב"ה את משה רבנו: "ביום החודש הראשון באחד לחודש תקים את משכן אוהל-מועד", ובהמשך מפורטים הדברים שיש לעשותם ביום חנוכת המשכן.

הקב"ה ציווה את משה לקבוע את כלי המשכן במקומותיהם ולעשות את עבודות-הקודש במקצת הכלים. כשציווהו על המזבח, אמר: "ונתת את מזבח העולה לפני פתח משכן אוהל-מועד". הציווי שנאמר לו הוא להעמיד את המזבח במקומו. לא נאמר לו להקריב קרבנות. אולם בהמשך, כאשר התורה מפרטת את ביצוע הציוויים, היא אומרת: "ואת מזבח העולה שם פתח משכן אוהל-מועד ויעל עליו את העולה ואת המנחה" - בלא שנצטווה העלה משה רבנו קרבנות על המזבח!</p>
            <p style="font-size:25px; font-weight:bold; text-align:center">ייחודה של העולה</p>
            <p>מפרשי התורה דנים בעניין זה ומסבירים, שיום הקמת המשכן, שבא לאחר שבעת ימי המילואים, היה אף הוא חלק מהכשרת המשכן לעבודתו, ולכן העלה משה את העולה ואת המנחה על המזבח. וכפי שאומר רש"י: "אף ביום השמיני למילואים, שהוא יום הקמת המשכן, שימש משה והקריב קרבנות ציבור".

ובכל-זאת, אף שמשה עשה ביום זה רבות מעבודות-הקודש, אף כאלה שלא נאמר במפורש כי נצטווה לעשותן, התורה מגלה לנו זאת דווקא בעניין הקרבת העולה והמנחה. מכאן עולה, כי קרבנות אלה הם ציר מרכזי בתפקידו של משה רבנו.</p>
            <p style="font-size:25px; font-weight:bold; text-align:center">המציאות היחידה</p>
            <p>העולה והמנחה נתייחדו מכל עבודות המקדש, בכך שרק הן כונו "קרבנות תמיד". השם 'תמיד' בא לציין לא רק את העובדה המעשית, שקרבנות אלה הוקרבו מדי יום ביומו, אלא גם את השפעתם המתמדת בכל היממה; כאילו בכל רגע ורגע הקריבו אותם.

קרבן התמיד הוא עולה, כולו "כליל לה'". קרבן זה מסמל התמסרות מוחלטת לרצון ה', עד שהאדם אינו משאיר לעצמו שום דבר אישי - את הכול הוא מוסר לקב"ה. התמסרות כזאת היא טבעית ליהודי, מצד עצם מהותו, שכן בנשמתו הוא חש שהקב"ה הוא המציאות האחת והיחידה, וממילא הכול צריך להינתן "כליל לה'".</p>
            <p style="font-size:25px; font-weight:bold; text-align:center">כוח ממשה רבנו</p>
            <p>תחושה זו של התמסרות מוחלטת לה', כפי שמסמל קרבן העולה, אינה דורשת הכנות מרובות. קשה יותר לשלב בין הקדושה לבין האכילה והשתייה והעשייה הגשמית, כפי שמסמלים הקרבנות האחרים, שבהם חלק הוקרב לה' וחלק ניתן לבעלים. לכן נפתח היום בהקרבת ה'תמיד', כדי להחדיר ביהודי את מסירות-הנפש המוחלטת לקב"ה, שבאמצעותה יהיה קל יותר לעבוד את ה' במשך היום - "כל מעשיך יהיו לשם-שמים".

זהו ההסבר להדגשת חלקו של משה דווקא בהקרבת העולה, שכן משה רבנו מעניק לכל יהודי את הכוח להתמסר לגמרי לרצון ה', ולהשכין את הקב"ה בכל תחומי החיים, עד לדרגת "כליל לה'".</p>
        </div>
        <!-- Add more long text for Book 2 -->

        <!-- Book 3 (10 parashot, 8 lessons per parasha) -->
        <div data-book="3" data-parasha="1" data-lesson="1" class="long-text">
            זהו טקסט השיעור הראשון עבור ספר 3, פרשה 1, שיעור 1.
        </div>
        <div data-book="3" data-parasha="1" data-lesson="2" class="long-text">
            זהו טקסט השיעור השני עבור ספר 3, פרשה 1, שיעור 2.
        </div>
        <!-- Add more long text for Book 3 -->

        <!-- Book 4 (10 parashot, 8 lessons per parasha) -->
        <div data-book="4" data-parasha="1" data-lesson="1" class="long-text">
            זהו טקסט השיעור הראשון עבור ספר 4, פרשה 1, שיעור 1.
        </div>
        <div data-book="4" data-parasha="1" data-lesson="2" class="long-text">
            זהו טקסט השיעור השני עבור ספר 4, פרשה 1, שיעור 2.
        </div>
        <!-- Add more long text for Book 4 -->

        <!-- Book 5 (11 parashot, 8 lessons per parasha) -->
        <div data-book="5" data-parasha="1" data-lesson="1" class="long-text">
            זהו טקסט השיעור הראשון עבור ספר 5, פרשה 1, שיעור 1.
        </div>
        <div data-book="5" data-parasha="1" data-lesson="2" class="long-text">
            זהו טקסט השיעור השני עבור ספר 5, פרשה 1, שיעור 2.
        </div>
        <!-- Add more long text for Book 5 -->
    </div>

    <script>
        const parashaNames = {
            1: ["בראשית", "נח", "לך לך", "וירא", "חיי שרה", "תולדות", "ויצא", "וישלח", "וישב", "מקץ", "ויגש", "ויחי"],
            2: ["שמות", "וארא", "בא", "בשלח", "יתרו", "משפטים", "תרומה", "תצוה", "כי תשא", "ויקהל", "פקודי"],
            3: ["פרשה 1", "פרשה 2", "פרשה 3", "פרשה 4", "פרשה 5", "פרשה 6", "פרשה 7", "פרשה 8", "פרשה 9", "פרשה 10"],
            4: ["פרשה 1", "פרשה 2", "פרשה 3", "פרשה 4", "פרשה 5", "פרשה 6", "פרשה 7", "פרשה 8", "פרשה 9", "פרשה 10"],
            5: ["פרשה א", "פרשה ב", "פרשה ג", "פרשה ד", "פרשה ה", "פרשה ו", "פרשה ז", "פרשה ח", "פרשה ט", "פרשה י", "פרשה יא"]
        };

        function showParashaButtons(bookNumber) {
            const parashaButtonsDiv = document.getElementById('parasha-buttons');
            const lessonButtonsDiv = document.getElementById('lesson-buttons');
            const longTexts = document.querySelectorAll('.long-text');

            // Clear previous buttons and hide all long texts
            parashaButtonsDiv.innerHTML = '';
            lessonButtonsDiv.innerHTML = '';
            longTexts.forEach(text => text.style.display = 'none');

            const parashot = parashaNames[bookNumber]; // Get the parasha names for the selected book

            // Generate parasha buttons dynamically
            parashot.forEach((name, index) => {
                parashaButtonsDiv.innerHTML += `
                    <button class="button" onclick="showLessonButtons(${bookNumber}, ${index + 1})">${name}</button>
                `;
        });
        }

        function showLessonButtons(bookNumber, parashaNumber) {
            const lessonButtonsDiv = document.getElementById('lesson-buttons');
            const longTexts = document.querySelectorAll('.long-text');

            // Clear previous buttons and hide all long texts
            lessonButtonsDiv.innerHTML = '';
            longTexts.forEach(text => text.style.display = 'none');

            // Generate lesson buttons dynamically (8 lessons)
            for (let i = 1; i <= 8; i++) {
                lessonButtonsDiv.innerHTML += `
                    <button class="button" onclick="showLongText(${bookNumber}, ${parashaNumber}, ${i})">שיעור ${i}</button>
                `;
        }
        }

        function showLongText(bookNumber, parashaNumber, lessonNumber) {
            const longTexts = document.querySelectorAll('.long-text');

            // Hide all long texts
            longTexts.forEach(text => text.style.display = 'none');

            // Show the specific long text
            const selectedText = document.querySelector(`.long-text[data-book="${bookNumber}"][data-parasha="${parashaNumber}"][data-lesson="${lessonNumber}"]`);
            if (selectedText) {
                selectedText.style.display = 'block';
            }
        }
    </script>
</body>
</html>
